༄༅། །དཔྱད་རྩོམ་བློ་གསལ་མགུལ་རྒྱན།
བསྟན་འཛིན་ལྷག་པས་བརྩམས།
སྡོམ་བརྩོན་དམ་པ། །
གསེར་ཐང་བླ་རུང་ལྔ་རིག་ནང་བསྟན་སློབ་གླིང་།

ཆོས་རྗེ་དམ་པ་ཡིད་བཞིན་ནོར་བུ་ལ་ན་མོ།

༄༅། །དཔྱད་རྩོམ་བློ་གསལ་མགུ ལ་རྒྱན།
བསྟན་འཛིན་ལྷག་པས་བརྩམས།
གསེར་ཐང་བླ་མ་རུང་ལྔ་རིག་ཆོས་ཀྱི་གྲོང་ཁྱེར་ནས།

དཀར་ཆག
ཆོས་རྒྱལ་སྲོང་བཙན་སྒམ་པོའི་སྔོན་དུ་བོད་ལ་ཡི་གེ་ཡོད་མེད་སྐོར་གླེང་བའི་གཏམ་
སྐྱ་རེངས་སྣངབ།……………………3
བོད་ཀྱི་རྒྱལ་རབས་བརྗེད་བྱུང་བསྡུསཔ།……………………15
རྡོ་རིང་གི་སྐོར་གླེང་བ།…………………… 54
གླིང་རྗེ་གེ་སར་རྒྱལ་པོའི་སྐོར་གྱི་དཔྱད་གཏམ། …………………73
ཚད་མ་རིག་པའི་བྱུང་བ་བརྗོད་པ།………………………87
ཡིད་མངོན་གྱི་མཐའ་དཔྱད་བསྡུས་པ་ཚེས་པའི་ཟླ་བ།…………………….104
བློ་རིགས་ཀྱི་རྣམ་གཞག་བློ་གསལ་གཞོན་ནུའི་མགུལ་རྒྱན།………………….123
འཕགས་བོད་ཀྱི་ལྗོངས་སུ་ཟབ་མོ་དབུ་མའི་བསྟན་པ་དར་ཚུལ་བསྡུས་པ།…………………..161
ཀུན་བཏགས་དང་ལྷན་སྐྱེས་ཀྱི་དཔྱད་པ་བློ་གསལ་རྣ་རྒྱུན།………………..184
ཆོས་རྗེ་དམ་པ་༧ཡིད་བཞིན་ནོར་བུ་འཇིགས་མེད་ཕུན་ཚོགས་འབྱུང་གནས་
དཔལ་བཟང་པོའི་མཛད་བསྡུས།………………………195
གསང་བའི་སྙིང་པོ་དེ་ཁོ་ན་ཉིད་ངེས་པའི་རྒྱུད་ཀྱི་བརྒྱུད་རིམ་བསྡུས་པ།……………………..213

༄༅། །ཆོས་རྒྱལ་སྲོང་བཙན་སྒམ་པོའི་སྔོན་དུ་བོད་ལ་
ཡི་གེ་ཡོད་མེད་སྐོར་གླེང་བའི་གཏམ་
སྐྱ་རེངས་སྣང་བ་བཞུགས་སོ། །
ན་མོ་ལོ་ཀི་ཤྭ་ར་ཡ། །
ཆོས་ལྡན་གངས་ཅན་བོད་ཀྱི་རྒྱལ་ཁབ་ཏུ། །
ཆོས་སྲིད་ལུགས་གཉིས་འཁོར་ལོ་བསྒྱུར་བྱས་ཏེ། །
ཆོས་བཞིན་སྤྱོད་པས་ས་འདི་ཁྱབ་མཛད་པ། །
ཆོས་ཀྱི་རྒྱལ་པོ་སྲོང་བཙན་སྒམ་པོར་འདུད། །
གང་དེའི་ཕྲིན་ལས་ཤིང་རྟའི་ཁ་ལོ་བ། །
གངས་ཅན་ཡི་གེའི་བྱེད་པོ་སམ་བྷོ་ཊའི། །
བཀའ་དྲིན་གཞལ་དཀའ་སྙིང་གི་ཐིག་ལེ་རུ། །
འཕོས་པའི་མོད་ལ་དོན་ལྡན་ལས་འདི་བྱ། །
དེའང་བོད་གངས་ཅན་གྱི་ལྗོངས་འདིར་དུས་ནམ་ཞིག་ལ་བོད་ཡིག་
བྱུང་བ་ཡིན་ཞེ་ན། བཤད་པར་བྱ་སྟེ། ཐོག་མར་གཡུང་དྲུང་བོན་པོ་
རྣམས་ཀྱིས་ནི། དག་པ་ལྷའི་ཡི་གེ་སྟག་གཟིག་སྤུངས་ཡིག་ཏུ་བསྒྱུར།
སྟག་གཟིག་སྤུངས་ཡིག་ཞང་ཞུང་ཡིག་རྒན་དུ་བསྒྱུར། ཡིག་རྒན་

སྨར་བསྒྲག་ཏུ་བསྒྱུར། དེ་སྨར་ཆེ་ཆུང་དུ་བསྒྱུར། སྨར་ཆེན་དབུ་ཆེན་
ནམ་གཟབ་ཏུ་བསྒྱུར། སྨར་ཆུང་འབྲུ་མར་བསྒྱུར། ཡིག་འབྲུ་སྣ་
ཚོགས་འབྲུ་མ་ལས་བརྩམས་སོ་ཟེར། ཡང་བཤད་ཚུལ་གཅིག་ནི་
ཉང་གི་ཆོས་འབྱུང་དུ། བོད་ཀྱི་ཡི་གེ་ཡང་ཁྲི་སོ་བུད་བཙན་པོའི་རིང་
ལ་བྱུང་བར་འདོད་པ་ཡང་ཡོད་དོ། །ཞེས་པ་དང༌། དེ་མིན་པའི་
བཤད་ཚུལ་གཅིག་མཐུན་ཞིག་ནི། བཀའ་ཆེམས་ཀ་ཁོལ་མའི་
དགོངས་པ་བཞིན་ཆོས་ཀྱི་རྒྱལ་པོ་སྲོང་བཙན་སྒམ་པོ་མཆོག་གི་སྐུ་
དུས་སུ་ལོ་ཙཱ་བ་བཀའ་དྲིན་ཅན་ཐོན་མི་སམྦྷོ་ཊས་བཟོས་པར་འདོད་
པའོ༑ ༑དེ་ལ་དེང་དུས་ཀྱི་མཁས་པར་རློམ་པ་འགའ་ཞིག་གིས་ཕལ་
ཆེར་སྔ་མའི་ཕྱོགས་བསྐྱོར་ནས་སྲོང་བཙན་གྱི་སྔོན་དུ་བོད་ལ་བེད་
སྤྱོད་ཀྱི་ཡི་གེ་ཡོད་ཅེས་ཟེར་ཞིང༌། རྒྱུ་མཚན་གྱི་གཙོ་བོ་ཁག་འདི་
ལྟར༑ སློབ་དཔོན་བཻ་རོ་ཙཱ་ནའི་རྣམ་ཐར་འདྲ་འབག་ཆེན་མོ་ལས།
ཐོན་མི་ཆུང་སམ་བྷོ་ཊས་ཡི་གེ་བསྒྱུར། ཞེས་གསུངས་པས་དེའི་སྔོན་
བོད་དུ་ཡི་གེ་གཏན་ནས་མེད་པ་ཡིན་ན་ཡི་གེ་བསྒྱུར་ཞེས་པའི་
བསྒྱུར་བྱ་མ་གྲུབ་པས་སྒྱུར་བ་པོ་ཐོན་མིས་བསྒྱུར་བ་མི་འགྲུབ་ཟེར།
འོན་ཀྱང་དེ་ལ་དཔྱད་ན་བསྒྱུར་བྱ་བོད་ཡིག་ཅིག་སྔོན་ལ་གྲུབ་ནས་
ཐོན་མིས་རྒྱ་གར་གྱི་ཡི་གེར་དཔེར་བླངས་ནས་སྔ་མ་དེ་འབྲི་སྟངས་
བདེ་བར་བྱས་པ་ཞིག་གི་དོན་མ་ཡིན་ཏེ། དེའི་དོན་ནི་རྒྱ་གར་གྱི་ཡི་

གེར་དཔེར་བླངས་ནས་བོད་ཀྱི་ཡིག་གཟུགས་སུ་བསྒྱུར་ཞེས་པའི་
དོན་ནོ། །དེས་ན་བསྒྱུར་ཞེས་གསུངས་པ་ན་བསྒྱུར་བྱ་བོད་ཡིག་
ཅིག་སྔོན་དུ་གྲུབ་དགོས་པའི་ཁྱབ་པ་ལུང་རིགས་གང་གིས་ཀྱང་མི་
འགྲུབ་ལ། དེར་མ་ཟད་དེ་འདྲའི་གཏེར་ཆོས་མང་པོ་ཞིག་གི་
དགོངས་པ་ཐོན་མི་ཡི་གེའི་བྱེད་པོར་བཞེད་པ་གཞིར་བཞག་ཡིན་
པས་རང་གི་འདོད་ཕྱོགས་སུ་འཁྲིད་པར་མ་བྱེད་ཅིག ཡང་ཁོ་ན་རེ།
ཞང་ཞུང་ཡུལ་ནས་བྱུང་བའི་བོན་བོད་ཡུལ་དུ་དར་སྔ་ཤོས་ཤིག་ནི་
གསས་མཁར་སྤྱི་སྤུངས་སུ་གྲགས་པ་དེ་ཉིད་ཡིན་པའི་ཚུལ་རྒྱལ་
རབས་བོན་གྱི་འབྱུང་གནས་ལས་གཉའ་ཁྲི་བཙན་པོ་ཡབ་སྲས་
གཉིས་ཀྱི་སྐུ་རིང་ནས་སྤྱི་སྤུངས་གྱི་བོན་དར་ཡོད་པར་གསལ་བར་
བསྟན་ལ། དེ་ལྟར་ན་སྤྱི་སྤུངས་རྩ་བའི་གཞུང་དུ་ཡི་གེའི་བཤད་པ་
བྱུང་ཞིང༌། ཡི་གེ་མེད་ན་ཡི་གེའི་བཤད་པ་འབྱུང་བའི་ཐབས་མེད་
པས་དེའི་དུས་སུ་ཡི་གེ་ཡོད་པ་ཤེས་ཐུབ་ཟེར། དེའང་སྤྱིར་ཁོ་བོ་
ཅག་གིས་བོན་གཞུང་འདི་དག་ཕྱིས་སུ་ཡི་གེར་ཕབ་པར་འདོད་ལ།
གལ་ཏེ་གཉའ་ཁྲི་བཙན་པོ་ཡབ་སྲས་ཀྱི་དུས་སུ་དེ་ལྟར་བཤད་དུ་
ཆུག་ཀྱང་དེས་ཡིག་གཟུགས་འབྲི་སྲོལ་ཡོད་པ་མི་འགྲུབ་སྟེ། དེའི་
ནང་དུ་ཡི་གེའི་སྒྲ་གདངས་ཀྱི་བཤད་པ་ཙམ་རེ་ལས་ཡིག་གཟུགས་
ཤིག་ཡོད་པ་གང་ནའང་མི་སྣང་ངོ༌། །ཡང་དུས་རིམ་བར་མའི་ནང་

ཡི་གེ་ཡོད་པར་འགྲུབ་སྟེ། ཉང་གི་ཆོས་འབྱུང་ལས། བོད་ཀྱི་ཡི་གེ་
ཡང་ཁྲི་སོ་བུད་བཙན་པོའི་རིང་ལ་བྱུང་བར་འདོད་པ་ཡང་ཡོད་དོ། །
ཞེས་གསལ་བས་སོ་ཟེར། འདི་ནི་ཁྱེད་ཅག་ལ་སྒྲུབ་བྱེད་དུ་མི་འགྲོ་
སྟེ༔ ཁྲི་སོ་བུད་བཙན་པོ་དེ་ནམ་ཞིག་ལ་བྱུང་བ་དང་དེ་སུ་ཡིན་
སོགས་མི་གསལ་ཞིང་། གལ་ཏེ་ཁྱེད་ཅག་གི་འདོད་པ་ལྟར་སྲོང་
བཙན་གྱི་སྔོན་དུས་རིམ་བར་མའི་ནང་དུ་བྱུང་བ་ཡིན་ནའང་། དེས་
དེ་དུས་ཡི་གེ་གསར་དུ་བཟོས་པར་བསྟན་འདུག་པ་ལས། དེའི་སྔོན་
དུ་ཡི་གེ་བྱུང་བའི་བརྒྱུད་རིམ་དེ་མེད་ཅིང་འདོད་ཚུལ་ཐ་དད་པ་ཁོ་ན་
ཡིན་པ་སུས་ཀྱང་ཤེས་སླའོ། །ཡང་སྲིད་པ་སྤྱི་མདོས་ཀྱི་མཇུག་བྱང་
དུ༑ གཤེན་ཆེན་པོ་གཅེ་འོད་ནས་རིམ་པར་བརྒྱུད་པ། སངས་པོ་
ཁྲིན་ཁོད་བདག་གིས་ཡི་གེར་བཏབ་པ། ཞེས་འཁོད་ཡོད་ཅིང་།
གཤེན་ཆེན་པོ་གཅེ་འོད་ནི་སོ་ཁྲི་བཙན་པོའི་སྐུ་གཤེན་ཡིན་པར་
གསལ་ལ། ར་སངས་ཁྲི་ན་ཁོད་ནི་རྒྱལ་པོ་སྟག་རི་གཉན་གཟིགས་
ཀྱི་གཤེན་ཡིན་པར་བསྟན་པས་ཆོས་རྒྱལ་སྲོང་བཙན་སྒམ་པོའི་གོང་
དུ་ཡི་གེ་བེད་སྤྱོད་སྲོལ་ཡོད་པ་མངོན་སུམ་གྱིས་གྲུབ་པ་ཡིན་ཟེར།
འདིའང་དཔྱད་དགོས་ཏེ། སྡེ་དགེའི་སྲིད་མདོས་ཀྱི་དཔེར་སངས་པོ་
ཁྲིན་ཁོད་དང༌། རྒྱལ་རབས་ལོ་རྒྱུས་ཀྱི་དཔེ་རྣམས་སུ་ར་སངས་ཁྲི་
ནེ་ཁོད། སྲིད་པ་སྤྱི་མདོས་ཀྱི་དཔེ་བལ་ཡུལ་དོལ་པོ་ནས་ཐོན་པའི་

མཛད་བྱང་དུ་ར་སང་ཁྲི་ཁ་དེ་ཞེས་བྱུང་བས། སྟག་རི་གཉན་
གཟིགས་ཀྱི་གཤེན་དེ་ཡིན་ངེས་ཟེར་ན་ཁ་ཚོན་གཅོད་སྔ་བར་མ་
གྱུར་ཏམ། སྤྱིར་བན་བོན་སུ་ཡིན་ཡང་གནའ་བོའི་མཁས་གྲུབ་ཆེན་
པོ་རྣམས་ཀྱི་མཚན་བེད་སྤྱོད་སྲོལ་ཡོད་ཅེས་ཀྱང་མ་བཤད་དམ།
གལ་ཏེ་སྐྱེས་བུའི་རིགས་རུས་ཀྱི་མཚན་དང་བཅས་པས་གང་ཟག་སུ་
ཡིན་པ་དེ་ངེས་པར་དུ་མཚོན་ཐུབ་པ་ཡིན་ཟེར་ནའང་རིགས་རུས་
མིང་དང་བཅས་མི་འདྲ་བའི་ངེས་པའང་མེད་དོ། །ཡང་ཁོས་བཤད་
རྒྱུར་༑ ཞང་ཞུང་མེ་རིའི་ལྕོག་མཁར་བཞེངས་ལུགས་ཀྱི་ཟུར་བྱང་གི་
དཔེ་དེའི་མཇུག་བྱང་དུ། མེ་རིའི་རྒྱུད་པའི་བདག་གཉེར་བ། །གུ་
རུབ་གསལ་འོད་དགའ་བས་བགྱིས། །ཞེས་འཁོད་ཡོད་ཅིང་། དེ་ནི་
ཞང་ཞུང་མེ་རི་དང་། ཞང་ཞུང་སྙན་བརྒྱུད་ཀྱི་བླ་བརྒྱུད་ལས་སྲོང་
བཙན་སྒམ་པོའི་སྔོན་དུ་བྱུང་བ་ཡིན་པར་ཤེས་པས་དེ་སྐབས་ཡི་
གེ་ཡོད་པར་ཤེས་ཟེར། འདིའང་གོང་དང་མཚུངས་པར་མཇུག་བྱང་
དུ། གུ་རུབ་གསལ་འོད་དགའ་བ་ཞེས་བྲིས་ཤིང༌། ཞང་ཞུང་སྙན་
བརྒྱུད་ཀྱི་བརྒྱུད་པའི་རྣམ་ཐར་ལས། གུ་རིབ་གསས་དགའ་ཞེས་
དང༌། མེ་རིའི་བླ་བརྒྱུད་བསྟོད་ཕྱག་ཆེན་མོ་ལས། གུ་རུབ་གསལ་
དགའ་ཞེས་མི་འདྲ་བས་སྐྱེས་བུ་གཅིག་ཡིན་པར་ངེས་དཀའ་ཞིང་
གཅིག་ཡིན་པའི་དབང་དུ་བྱས་ཀྱང་དེ་ད་དུང་བོན་གྱི་སྙན་བརྒྱུད་

དང་གཏེར་མ་ཡིན་ནའང་ཆོག་པས་སྲོང་བཙན་གྱི་སྔོན་དུ་བོད་ཀྱི་ཡི་
གེར་བཏབ་པར་བསྒྲུབ་མི་ནུས་སོ། །མདོར་ན་སྤྱི་སྤུངས་རྩ་བའི་
གཞུང་དང་སྲིད་པ་སྤྱི་མདོས་དང་ཞང་ཞུང་མེ་རིའི་ལྕོག་མཁར་
བཞེངས་ལུགས་ཀྱི་ཟུར་བྱུང་སྟེ་གསུམ་པོ་འདི་ཡིག་གཟུགས་ཐོན་
མིའི་བཟོས་པ་ལས་གཞན་མིན་ལ་བརྡ་སྤྲོད་ཀྱི་འགྲོས་ཀྱང་དེ་ལས་
འདའ་མ་ཐུབ་པའི་རྒྱུ་མཚན་འདིས་སྲོང་བཙན་གྱི་སྔོན་དུ་བོད་ལ་ཡི་
གེ་ཡོད་ཟེར་བའི་བརྒྱ་ཁ་དེ་གནོད་བྱེད་གཅིག་གིས་ཆོད་པ་ཡིན་པར་
ཤེས་དགོས་སོ༑ ༑ཡང་དར་རྒྱས་གསལ་སྒྲོན་ལས། སློབ་དཔོན་
པདྨའི་ཞལ་ནས་ཀྱང༌། རྒྱ་གར་ཆོས་རྣམས་བོད་དུ་སྒྱུར་བའི་ཚེ།
།རྒྱ་གར་ཡི་གེ་བོད་དུ་བསྒྱུར་མ་བཏུབ། ཀ་ཁ་སུམ་ཅུ་བོད་ལ་དཔེ་རུབླངས།
།ཞེས་ལུང་དྲངས་འདུག་པས་དཔེ་བྱ་ཡུལ་གྱི་ཡིག་རྙིང་ཞིག་ཡོད་
ཅེས་བསྟན་ཏོ་ཟེར། སྤྱིར་ལུང་དེ་གང་ནས་དྲངས་པ་མི་གསལ་
ལ། དེ་ལྟར་གསུངས་ཡོད་ཀྱང་དེས་ནི་བོད་ཀྱི་སྒྲ་གདངས་ལ་ཀ་ཁ་
སུམ་ཅུ་ཡོད་ཅིང་ཉེ་བར་མཁོ་བས་བོད་ཡིག་དེ་དང་མཐུན་པར་
བཟོས་པའི་དོན་ཙམ་ལས་བརྗོད་བྱ་གཞན་ཅི་ཡང་བསྟན་པ་མེད་དོ། །དེ་
ཡན་ཆད་ཀྱིས་ཕ་རོལ་པོས་སྲོང་བཙན་གྱི་སྔོན་དུ་ཡི་གེ་ཡོད་པར་
ལུང་གིས་སྒྲུབ་བྱེད་བཀོད་པ་མ་ངེས་པར་དཔྱད་པ་ཡིན་ལ། ཡང་
ཁོས་རིགས་པའི་སྒྲུབ་བྱེད་བསྟན་པ། དེ་ཡང་རྒྱལ་རབས་གསལ་

བའི་མེ་ལོང་ལས། སྤུ་དེ་གུང་རྒྱལ་དང་རུ་ལས་སྐྱེས་གཉིས་ཀྱི་
དུས་སུ་ཞང་ཞུང་གི་ཡུལ་ནས་བོན་བསྒྱུར་བར་བཤད་པས་དེའི་
སྔོན་བོད་ལ་ཡི་གེ་ཡོད་པར་གྲུབ་ཅེས་སྨྲའོ། །དེའི་དོན་ནི་བོད་ཀྱི་
སྐད་དུ་བསྒྱུར་ཏེ་ངག་སྒྲོས་ལ་དར་བ་ལས་བོད་ཀྱི་ཡིག་གཟུགས་
ཤིག་ཏུ་ཕབ་པའི་དོན་མ་ཡིན་ཏེ། གཞན་དུ་ན་དེ་ཉིད་ལས། བོད་ན་
ཡི་གེ་མེད་པས། བློན་པོ་དབང་པོ་རྣོ་བ་བདུན་རྒྱ་གར་དུ་ཡི་གེ་སློབ་
ཏུ་བཏང་། ཞེས་སོགས་སྲོང་བཙན་གྱི་སྐབས་སུ་གསུངས་པས་
དངོས་འགལ་སྨྲས་པར་མ་གྱུར་ཏམ། དེས་ན་རང་གི་བློ་སྐྱོན་མཁས་
པའི་གཞུང་ལ་མ་བསྒོས་ན་ལེགས་སོ། །རྒྱ་ཆེ་ལ་ཚིག་ཚོགས་
ཤིན་ཏུ་མང་བའི་བོན་སྡེའི་རིགས་དང༌། རྒྱལ་རབས་སུམ་ཅུ་སོ་
བཞིའི་རིང་གི་ལོ་རྒྱུས་རྣམས་བློ་ལ་ཟིན་ཆོག་པའི་ཐུང་ངུ་ཞིག་མིན་
ཟེར་ནའང་བསྒྲུབ་དཀའ་སྟེ། ད་ལྟ་བོད་ཡིག་མི་ཤེས་པའི་ཁྲོད་
དུའང་གླིང་གེ་སར་གྱི་སྒྲུང་ཤིན་ཏུ་མང་པོ་བཤད་ཤེས་མཁན་འབྱུང་
གི་ཡོད་པ་མངོན་གསལ་རེད་ལ། སྔོན་དུས་ཤེར་ཕྱིན་སྟོང་ཕྲག་བརྒྱ་
པའང་བློ་ལ་བཟུང་བར་བཤད་པ་ལྟ་བུ་དང་དེར་མ་ཟད་དེ་དུས་
ཀྱི་བྱུང་བ་རྒྱལ་རབས་རྒྱ་ཆེན་ཞིག་སུ་ལའང་བཤད་རྒྱུ་མི་འདུག་ཅིང་
ཡི་གེ་མེད་ཀྱང་རྒྱལ་རབས་དང་རྒྱལ་སྲིད་བསྐྱངས་པའི་དཔེ་མཚོན་ཡང་
ཡོད་དོ། །ཡང་གསལ་མེ་ལས། ཆོས་རྒྱལ་དེ་རྒྱལ་སར་མ་ཕེབས་

པའི་གོང་ནས་རིག་པའི་གནས་ལྔ་ལ་མཁས་ཚུལ་གསལ་བར་བསྟན་
པས་བོད་དུ་དེ་སྔོན་ཡི་གེ་གཏན་ནས་མེད་པ་ལ་མཁས་པར་འགྱུར་
པའི་ཐབས་མི་སྲིད་ཟེར། དེའང་གསལ་མེར་སྦྱང་གཞི་རིག་གནས་
ལྔའི་ཡི་གེ་སྔོན་ལ་ཡོད་པ་དང༌། དེ་ལ་བསླབས་ནས་མཁས་པར་
གྱུར་པའི་ཚུལ་བཤད་པ་གང་ཡང་མེད་ཅིང་། ཆོས་རྒྱལ་སྲོང་བཙན་
སྒམ་པོ་ལྟ་བུས་དེ་ལ་ལྟོས་དགོས་པའི་ངེས་པའང་མེད་དོ། །སྤྱིར་
གསལ་མེར་བཤད་པ་དེ་བཤད་པའི་གོ་རིམ་ཡིན་པར་སྨྲ་ནའང་མི་
ཆོག་པ་གང་ཡང་མེད་དེ། དེ་ལས་རྒྱལ་བུ་དེ་ནར་ལོན་དུས་བཟོ་དང་
རྩིས་དང་སྒྱུ་རྩལ་དང་། རིག་པའི་གནས་ལྔ་ལ་མཁས་ཤིང་། ཞེས་
དང་། འོ་ཅག་ཚོའི་རྗེ་འདི་ནི་ཞེས་སོགས་དང་། སྔར་བཤད་པའི་རྒྱུ་
མཚན་རྣམས་ཀྱིས་ཀྱང་འགྲུབ་བོ། །ཕ་རོལ་པོ་ན་རེ། བོད་ཡིག་
དབུ་མེད་ཀྱི་ཚུགས་འདི་ལྷ་བབས་ཀྱི་ཡི་གེའམ་སྨར་ཡིག་གི་ཚུགས་
ལས་བྱུང་བར་སྨྲ་ཞིང་། སྐྱེ་རྒུ་མདོའི་གྲོང་དང་ཧ་ཅང་མི་རིང་བའི་
གནས་བླ་མ་ཚེ་རྒྱལ་གྱི་གཟིམ་ཆུང་གི་གྱང་ངོས་དེར། ལྷ་བབས་ཀྱི་
ཡི་གེའི་ཚུགས་ཀྱིས། འཇིག་རྟེན་བདེ་བ་ཇི་སྙེད་པ། །དེ་ཀུན་
གཞན་བདེ་འདོད་ལས་བྱུང་། །འཇིག་རྟེན་སྡུག་བསྔལ་ཇི་སྙེད་པ།
།དེ་ཀུན་རང་བདེ་འདོད་ལས་བྱུང་། །ཞེས་བྲིས་ཡོད་ཅིང་། ཞང་
ཞུང་གི་སྐད་དུ་སྨར་ཞེས་པ་དང་བོད་སྐད་དུ་ལྷ་ཞེས་པ་འདི་གཉིས་

དགོངས་དོན་གཅིག་ཏུ་ངེས་ཤིང༌། དེའི་ཁྱད་ཆོས་ཅན་གྱི་ཡི་གེ་དེ་
ལ་སྨར་གྱི་ཡི་གེའམ་ལྷ་བབས་ཀྱི་ཡི་གེ་ཞེས་པའི་ཐ་སྙད་བྱས་ཡོད་
པར་མངོན་ལ༑ ཡིག་གཟུགས་འདི་ནི་བོད་རྒྱལ་སྲོང་བཙན་སྒམ་པོ་
མ་བྱོན་པའི་གོང་བོད་མིས་བེད་སྤྱོད་བྱས་ཡོད་པའི་ཡི་གེ་དེ་ཡིན་ཟེར་རོ།
།འདི་ནི་ཤིན་ཏུ་བསྒྲུབ་དཀའ་བའི་གནས་ཏེ། ཡིག་གཟུགས་དེའི་
ཚིག་དང་དག་ཆའི་འགྲོས་ཚང་མ་སྲོང་བཙན་གྱི་རྗེས་སུ་བོད་དུ་བྱུང་
བ་ཞིག་ཡིན་ཞིང་ཁྱོད་ཀྱིས་བཀོད་པའི་དཔེ་རིས་དེ་ནི་ཕྱིས་ཀྱི་བོད་
ཡིག་དབུ་མེད་ཀྱི་ཁོངས་གཏོགས་ཤིག་གི་བྲིས་ཚུགས་ཡིན་པར་
གཟུར་གནས་དག་གིས་བལྟས་པ་ཙམ་གྱིས་ངེས་ཐུབ་ལ། གཞན་དུ་
ན་ཁོ་བོ་ཅག་གིས་ཀྱང་ཤོག་ཧྲུལ་རྙིང་པ་ཞིག་གི་ངོར་ཚེ་ཏན་ཞབས་
དྲུང་ཚང་གིས་ཡིག་གཟུགས་བསྒྱུར་བའི་དབྱངས་ལྡན་ཡིག་གསར་
དང་བློ་ལྡན་ཡིག་གསར་གྱི་ཡིག་གཟུགས་གཉིས་བྲིས་ནས་འདི་ནི་
སྲོང་བཙན་གྱི་སྔོན་གྱི་ཡི་གེ་དེ་དང་དེ་ཡིན་ནོ་ཞེས་སྨྲ་ན་ཅི་ཟེར།
དེས་ན་དབུ་མེད་ཀྱི་ཡིག་གཟུགས་འདི་སྔོན་ནས་ད་ལྟའི་བར་དུ་མི་
འདྲ་བ་མང་པོ་ཞིག་ཏུ་བསྒྱུར་བ་དང་འགྱུར་བའི་དབང་གིས་སྒྲོ་
འདོགས་འདི་བྱུང་བར་མངོན་ནོ། །གཞན་ཡང་ཆོས་རྒྱལ་སྲོང་
བཙན་སྒམ་པོའི་བློན་པོ་ཐོན་མི་ཨ་ནུས་བོད་ཀྱི་ཡི་གེ་གསར་དུ་སྲོལ་
མ་བཏོད་པའི་གོང་དུ་བེད་སྤྱོད་བྱས་པའི་ཡི་གེ་དེ་ནི་ཞང་ཞུང་གི་

སྨར་ཡིག་ཞེས་པ་དེ་ཡིན་ཞིང་། ཡི་གེ་དེའི་འབྱུང་ཁུངས་ཞང་ཞུང་
ཡིན་པ་དང་དེའི་དག་ཆའི་འགྲོས་ཀྱང་གཙོ་ཆེར་ཞང་ཞུང་གི་སྐད་
ལུགས་དང་འབྲེལ་ཆེ་བ་ཞིག་ཡིན་པ་སོགས་ནི་དེང་དུས་དངོས་ཡོད་
ཞང་ཞུང་གི་བརྡ་སྤྲོད་གཞུང་དང་། བོད་ཀྱི་ཡིག་རྙིང་ཏུན་ཧོང་གི་
ཡིག་ཆའི་དག་ཡིག་གི་འགྲོས་རྣམས་ཕན་ཚུན་གོ་བསྡུར་ན་ངེས་ཤེས་
ཐུབ་པ་ཡོད་ཅེས་ཟེར། དོན་ནི་ཏུན་ཧོང་གི་ཡི་གེ་དེར་ཐོན་མིས་
མཛད་པའི་དག་ཐོབ་ཀྱིས་མ་ཁྱབ་པས་ཞང་ཞུང་སྨར་ཡིག་ཅེས་པའི་
ཡི་གེ་ཞིག་སྔོན་བོད་ལ་ཡོད་པའི་དོན་དུ་འདུག་ལ། དེ་ནི་འཐད་པར་
མ་རྟོགས་ཏེ། ཏུན་ཧོང་གི་ཡི་གེར་དེར་དེའི་སྔོན་ཡི་གེ་མེད་པར་
བཤད་འདུག་པས་ཁྱོད་ལ་གནོད་བྱེད་དུ་འགྱུར་རོ། །ལར་ཁྱོད་
ཀྱིས་འདིར་སྒྲུབ་བྱེད་བཀོད་པ་ཐམས་ཅད་མ་ངེས་པ་ཡིན་ཞིང་།
འགྲུབ་ངེས་ཀྱི་ཚུལ་གསུམ་ཚང་བ་ཞིག་གང་ཡང་མི་སྣང་ལ། སྲོང་
བཙན་གྱི་སྔོན་དུ་ཡི་གེ་ཡོད་ཟེར་བ་དག་གིས་ཆོས་ཀྱི་རྒྱལ་པོ་སྲོང་
བཙན་སྒམ་པོ་མཆོག་དང་༑ ཆོས་བློན་ཐོན་མི་སམ་བྷོ་ཊ་གཉིས་ཀྱི་
མཛད་རྗེས་ངོ་མཚར་བ་སྔ་ན་མེད་པའི་ཡི་གེའི་སྲོལ་ཕྱེས་པ་
འདི་ཆད་ཀྱིས་བསུབས་པ་ཡིན་ལ། སྔོན་བྱུང་བོད་ཀྱི་རྒྱལ་རབས་
དང་ཆོས་འབྱུང་ཐམས་ཅད་འཁྱོག་བཤད་གྱི་སྒོ་ནས་ལམ་ཁའི་རྩྭ་
བཞིན་དུ་དོར་བར་བྱས་འདུག དེར་མ་ཟད་བོན་གྱི་ཐུན་མིན་བཤད་

ལུགས་དང་ཡང་མི་མཐུན་པས་ཕྱོགས་གཉིས་ཀྱི་རྗེས་སུ་མ་སླེབས་
སོ། །དེས་ན་སུས་མཛད་འདིས་མཛད་མེད་པའི་ཡི་གེ་ཞིག་ཡོད་
ཟེར་བ་ནི་ཁུངས་མེད་ཀྱི་རྟོག་བཟོ་ཁོ་ནའོ། །ད་ནི་རང་གི་འདོད་
པ་བརྗོད་པར་བྱ་སྟེ། བོད་ཀྱི་རྒྱལ་པོ་སྲོང་བཙན་སྒམ་པོའི་སྔོན་དུ་
བོད་ལ་ཡི་གེ་མེད་ལ། ཆོས་ཀྱི་རྒྱལ་པོ་དེའི་རིང་ལ་བློན་པོ་ཐོན་མི་
སམ་བྷོ་ཊས་ཡི་གེ་འབྲི་བའི་སྲོལ་གསར་དུ་བཏོད་པའོ། །དེའི་
གནད་ཀྱིས་ཐོན་མིའི་མགུར་དུ། རྒྱ་ཡིག་ལྔ་བཅུ་ཐམ་པ་དེ། བོད་
ཡིག་སུམ་ཅུར་གཏན་ལ་ཕབ། །་།
ཅེས་དང་། ཡུལ་མཐའ་འཁོབ་བོད་ཀྱི་རྒྱལ་ཁམས་འདིར། །མི་
མཁས་པ་སླེབས་པའི་སྔ་མ་ཡིན། །ཞེས་དང་། བོད་ཁ་བ་ཅན་གྱི་མི་
རྣམས་ལ། །ང་ཐོན་མི་བཀའ་དྲིན་མི་ཆེའམ། །ཞེས་གསུངས་པ་
ཤིན་ཏུ་མད་མོད། ད་ལྟ་བཀའ་དྲིན་དྲན་མཁན་ཧ་ཅང་ཉུང་ངོ་། །དེའང་
གཡུང་དྲུང་བོན་གྱི་བཤད་སྒྲོས་ཕར་ཕུད་པའི་བོད་ཀྱི་རྒྱལ་རབས་
དང་ཆོས་འབྱུང་མང་པོ་ཞིག་འདི་ལྟར་བཞེད་པ་གཅིག་ཏུ་མཐུན་
པས་འདིར་རེ་རེ་ནས་ལུང་འདྲེན་པའི་ངལ་བ་མ་བྱས་ལ། ཁྱེད་ཅག་
གི་ངག་ལ་རླུང་ལྟར་དུ་གྲགས་པའི་ཏུན་ཧོང་གི་ཤོག་དྲིལ་ཁ་པ་ལས་
ཀྱང་། སྲོང་བཙན་སྐབས་འདི་ལྟར་བཤད་ཡོད་དེ། བོད་ལ་སྔ་ན་ཡི་
གེ་མྱེད་པ་ཡང་། བཙན་པོ་འདིའི་ཚེ་བྱུང་ནས། ཞེས་དང༌། རྒྱའི་ལོ་

རྒྱུས་སུ་ཡང་། ཡི་གེ་ནི་མེད། ཅེས་དང༌། ཁྲིམས་ཡིག་ནི་མེད།
ཅེས་བཤད་པ་རྣམས་ནི་ཁོ་བོ་ཅག་གི་བརྟེན་པའི་ཁུངས་སོ། །བོད་
ཀྱི་རིག་གནས་དར་སྤེལ་ལ་བཀའ་དྲིན་ཆེ་བའི་སློབ་དཔོན་དམུ་དགེ་
བསམ་གཏན་རྒྱ་མཚོ་དང་། ཨ་ལགས་ཚེ་ཏན་ཞབས་དྲུང་རིན་པོ་ཆེ་
རྣམ་པ་གཉིས་སོགས་ཀྱང་འདི་བཞིན་དུ་བཞེད་དོ། །ད་དུང་བཤད་
པར་བྱ་བ་མང་མོད་འདིར་རེ་ཞིག་དེ་ཙམ་གྱིས་ཆོག་པར་བྱས་སོ། །
འཇམ་དབྱངས་སྤྲུལ་པའི་རོལ་གར་མཁས་དབང་ཐོན་མི་སམ་བྷོ་
ལྷོ་ལམ་རིང་མོ་བགྲོད་དེ་རྒྱ་གར་ཡི་གེར་དཔེར་བླངས་ནས། །གངས་
ཅན་ཡི་གེའི་སྲོལ་ཕྱེས་རིག་གཞུང་རྒྱ་མཚོ་བོད་ཡུལ་དུ། །དྲངས་
པའི་བཀའ་དྲིན་གཟོ་ཕྱིར་བདག་གིས་འདི་ཙམ་སྐྱེས་སུ་ཕུལ། །
སླར་སྨྲས་པ། །

༄༅། །བོད་ཀྱི་རྒྱལ་རབས་བརྗེད་བྱང་བསྡུས་པ་
བཞུགས་སོ།།
ན་མོ་ལོ་ཀི་ཤྭ་ར་ཡེ། །
འཛམ་གླིང་ཡང་རྩེ་བོད་ཀྱི་ཡུལ་གྲུ་རུ། །
ཆོས་དང་སྲིད་ཀྱི་མཛད་རྗེས་བླ་མེད་བཞག །
ངེས་པའི་དོན་དུ་རྒྱལ་དང་རྒྱལ་སྲས་དངོས། །
རྒྱལ་བློན་ལོ་པཎ་རྣམས་ལ་ཕྱག་འཚལ་ལོ། །
བསྟན་སྲིད་དྲི་མེད་གདུགས་དཀར་པོ། །
ལྗོངས་འདིའི་རྩེ་མོར་བསྒྲེངས་པའི་དྲིན། །
དྲན་ནས་རང་གི་བརྗེད་བྱང་དུ། །
རྒྱལ་རབས་བསྡུས་པ་འདི་ན་དགོད། །
དེའང་བོད་ཁ་བ་ཅན་གྱི་ལྗོངས་འདི་ནི་བདག་ཅག་གི་སྟོན་པ་ཐུགས་
རྗེ་ཅན་མངོན་པར་རྫོགས་པར་སངས་རྒྱས་པའི་གནས་རྒྱ་གར་རྡོ་རྗེ་
གདན་གྱི་བྱང་ཕྱོགས་སུ་ཡོད་ལ། ཡུལ་འདིའི་རྟེན་དང་བརྟེན་པ་
གཉིས་ཀ་གནའ་སྔ་མོ་ཞིག་ནས་ཆགས་ཡོད་པར་གསལ་ཏེ།

འཁོར་ལོ་སྡོམ་པའི་རྒྱུད་དུ། བོད་ཡུལ་དུ་ནི་ལྷན་སྐྱེས་ཏེ། །ཞེས་
དང་༑ འདུལ་བ་ལུང་གཞི་ལས། ཡུལ་ཁ་བ་ཅན་པ་རྣམས་སུ་ལྷམ་
སྒྲོག་གུ་ཅན་བཅང་བར་བྱའོ། །ཞེས་དང་། ཡང་འདུལ་བ་ལུང་
ལས༑ དེ་ལ་ཁྱིམ་གཅིག་དང་ལྡན་པའི་གྲོང་གང་ཞེ་ན། འདི་ལྟ་སྟེ།
རི་ཁྲོད་པ་རྣམས་དང་། བོད་རྣམས་དང༌། ཀླ་ཀློ་རྣམས་ཀྱི་གྲོང་ངོ༌།
ཞེས་དང༌། དུས་ཀྱི་འཁོར་ལོ་ལས་ཀྱང་། འཕགས་པ་བོད་ལ་
སོགས་པ་རྣམས་ལ་ཞེས་གསུངས་པས་གྲུབ་བོ། །དེ་ལྟ་ན་སྟོན་
པ་ཞལ་བཞུགས་དུས་ནས་བོད་འདིར་གྲོང་དང་ཡུལ་སྡེ་ཆགས་ཡོད་
པར་གསལ་ཞིང་མིང་ཡང་བོད་ཅེས་སྔ་མོ་ཞིག་ནས་འབོད་པར་
གསལ་བ་ཡིན་ལ་ཕྱིས་ཀྱི་ལོ་རྒྱུས་སྨྲ་བ་མང་ཞིག་ཀྱང་འདི་བཞིན་དུ་
བཞེད་དོ། །འོ་ན་སྟོན་པ་ཞལ་བཞུགས་དུས་བོད་ཡུལ་དུ་ཆུས་
གང་ནས་མིའི་འགྲོ་བ་མེད་པར་མ་བཤད་དམ་ཞེ་ན། བདེན་
མོད་དེའི་དོགས་པ་ནི་སུམ་བྷའི་ཆོས་འབྱུང་ཡོངས་འདུས་ལྗོན་
བཟང་དུ་བསལ་ཡོད་དེ། དེ་ཉིད་ལས་འདི་ལྟར། འོན་ཀྱང་དེ་
དག་གི་འཁྲུལ་གཞི་ནི། འཇམ་དཔལ་རྩ་རྒྱུད་ལས། ང་ཡི་དུས་ནི་
ལོ་བརྒྱ་ན། ། །ཁ་བ་ཅན་གྱི་མཚོ་བྲི་ནས། །ས་ལའི་ནགས་ནི་
འབྱུང་བར་འགྱུར། །ཞེས་གསུངས་པ་ཙམ་ལ་བརྟེན་ནས་གང་
བྱུང་སྨྲས་ཀྱང༌། མདོ་དེའི་དོན་ནི་བོད་དུ་ལྷོ་བྱང་གི་གཡུ་མཚོ་དེར་

དེང་སང་གི་འདི་ལས་ཆེ་བ་ཙམ་དང༌། མཚོ་སྨྲ་སོགས་སུའང་མཚོ་
ཕྲན་གཞན་མང་པོ་ཡོད་པ་ཅུང་ཟད་བྲི་བ་དང་། ཁྱད་པར་དུ་སྤྱི་ཤོད་
དུ་འོ་ཐང་གི་མཚོ་ཆུང་ཞིག་ཡོད་པའང་བྲི་ནས། དེ་དག་ཏུ་ལྷ་ཁང་
སོགས་ཆགས་ཏེ་བསྟན་པ་དར་དུས་ལ་དགོངས་པར་བྱས་ཆོག་པས།
དེ་ཙམ་གྱིས་བོད་ཀྱི་ཕྱོགས་ཀུན་ཆུས་གང་སྟེ་མིས་འགྲོ་བ་གཅིག་
ཀྱང་མེད་མི་དགོས་ལ་ཞེས་སོགས་ནས་ལེགས་པར་མ་དཔྱད་པར་
གང་བྱུང་དུ་སྨྲས་ན་བཞད་གད་ཀྱི་ཡུལ་དུ་འགྱུར་རོ། །ཞེས་པའི་
བར་གསུངས་པས་བསལ་ཏོ། །ད་ལྟ་ས་འོག་ནས་བུད་པའི་
གནའ་རྫས་ལས་དཔག་ནའང་བོད་འདིར་ལོ་སྟོང་ཕྲག་མང་པོའི་
སྔོན་ནས་མིའི་རིགས་དར་བའི་ལོ་རྒྱུས་དང་ལྡན་པ་ཡིན་ཏེ། དཔེར་
ན་ཉིང་ཁྲིའི་ཉིང་ཆུའི་འགྲམ་ནས་མིའི་རུས་པ་ཐོན་པ་དེ་དག་ལ་
རིགས་གཅིག་མཁས་པས་དཔགས་པ་ལྟར་ན་ལོ་བཞི་སྟོང་ལྷག་གི་
ལོ་རྒྱུས་ཡོད་ཟེར་ཞིང་། དེ་རྗེས་སུ་གཉའ་ལམ་དང༌། དིང་རི། ཤན་
རྩ། མེ་ཏོག ཆབ་མདོ་སོགས་བོད་ཡུལ་གྱི་ས་ཁུལ་མང་ཞིག་ནས་རྡོ་
ཆས་དང་གནའ་མིའི་རུས་པ་སོགས་མང་ཞིག་ཐོན་ཅིང་ཁྱད་པར་དུ་
ཆབ་མདོ་ཁ་རུབ་ནས་ཐོན་པའི་ཁང་པ་དང་རྡོ་ཆས་སོགས་མང་ཞིག་
ཐོན་པ་དེ་དག་ལས་ལོ་བཞི་སྟོང་ནས་ལྔ་སྟོང་གི་བར་གྱི་ལོ་རྒྱུས་
ལྡན་ཞིང་རྡོ་ཆས་གསར་མའི་དུས་རབས་ཀྱི་དངོས་པོ་ཡིན་པར་

བཤད་པ་དག་གིས་རགས་ཙམ་རེ་མཚོན་ཐུབ་བོ། །དེ་ལ་མིའི་
འགྲོ་བ་ཇི་ལྟར་ཆགས་ཚུལ་ནི། བཀའ་ཆེམས་ཀ་ཁོལ་མ་སོགས་སུ་
བཤད་པ་དེ་གནའ་བོའི་མིས་བཤད་སྲོལ་ཡང་དག་ཡིན་ལ། དེ་ལྟར་
ན་སྤྲེའུ་བྱང་ཆུབ་སེམས་དཔའ་དང་བྲག་སྲིན་མོ་འདུས་པ་ལས་བོད་
ཀྱི་མི་བྱིངས་བྱུང་བར་གྲགས་ཤིང༌། བཤད་སྲོལ་གཞན་ལྷ་ལས་
ཕུལ་བྱུང་གི་བསྟོད་འགྲེལ་སློབ་དཔོན་ཤེས་རབ་གོ་ཆས་མཛད་པར།
རྩོད་ལྡན་ཐོག་མའི་སྐབས་རུ་པ་ཏི་བྱ་བའི་རྒྱལ་པོ་གཡུལ་ལས་ཕམ་
ནས་དཔུང་ཚོགས་རྣམས་བུད་མེད་ཀྱི་ཆ་ལུགས་སུ་བྱས་ཏེ་རི་ཁ་བ་
ཅན་དུ་བྲོས་བ་ལས་འཕེལ་བར་གྲགས་པ་དང་། རྒྱ་ནག་གི་ལོ་རྒྱུས་
ལས། བོད་རྣམས་རྒྱལ་པོ་འཕན་མྱིའི་རྒྱུད་པ་ཡིན་ཟེར་བ་
སོགས་ནི་བོད་རིགས་བྱེ་བྲག་པ་རྣམས་ཀྱི་དབང་དུ་བྱས་པ་ཡིན་
པར་ཤེས་པར་བྱ་ཞིང་། བོད་མི་དར་ནས་རུས་ཆེན་བཞི་རུ་གྱེས་ཏེ།
ཡེ་སང་དཀར་པོ་གནམ་གྱི་འཇུ་ཐག་ཅན་དང་གཅིག ཡེ་སྨོན་ནག་
པོ་ཁྲོ་ཆུའི་ཕ་ཝང་འདྲ་བ་དང་གཉིས། སྤྱང་ཁྲིག་ཡེ་ཤེས་ལྷའི་སྒྲོན་
མེ་དང་གསུམ། མོན་རྫུ་ནག་པོ་ཁྱིའི་རྔ་ལྗང་ཅན་དང་བཞིར་དབྱེ་བ་
བྱུང་ལ། ཡང་རྣམ་པ་གཅིག་ཏུ་ན་སྒ་འབྲུ་སྦྲ་གདོང་བཞིར་གྱེས་ནས་
འཕེལ་བར་བཤད་པ་སོགས་དེ་དག་ནང་གསེས་ཀྱི་དབྱེ་བ་བཅས་
རིགས་ཤིན་ཏུ་མང་པོ་ཡོད་པར་རུས་མཛོད་དག་ལས་ཤེས། །དེ་ལྟ་

བུའི་བོད་གངས་ཅན་གྱི་ལྗོངས་ཀྱི་བསྔགས་པ་ནི། བཀའ་གདམས་
གླེགས་བམ་ལས། ཤར་རྡོ་རྗེ་གདན་གྱི་བྱང་ཕྱོགས་ན། གནས་
པུར་རྒྱལ་བོད་ཅེས་བྱ་བ་ཡོད། །རི་མཐོན་པོ་གནམ་གྱི་ཀ་བ་ཡོད།
།མཚོ་དམའ་མོ་གཡུ་ཡི་མཎ་ཌལ་ཡོད། །གངས་དཀར་པོ་ཤེལ་
གྱི་མཆོད་རྟེན་ཡོད། །སྤང་སེར་བོ་གསེར་གྱི་ལྷུན་པོ་ཡོད།
།དྲི་ཞིམ་པོ་སྨན་གྱི་བདུག་སྤོས་ཡོད། །སྟོན་བཀྲ་བ་གསེར་གྱི་མེ་
ཏོག་ཡོད། །དབྱར་བཀྲ་བ་གཡུ་ཡི་མེ་ཏོག་ཡོད། །ཀྱེ་གངས་
རིའི་མགོན་པོ་སྤྱན་རས་གཟིགས། །གནས་དེ་ན་ཁྱོད་ཀྱི་ཞིང་
ཁམས ཡོད། །ཞིང་དེན་ཁྱོད་ཀྱི གདུལ་ང ཡོད། །ཅེསད། གའ་
ཆེམས་ཀ་ཁོལ་མ་ལས། རྒྱ་ནག་རྒྱལ་པོས་སྲས་མོ་ལ་གསུངས་པའི་
མགུར་དུ། ཀྱེ་མ་བུ་མོ་ཡབ་ཀྱི་བཀའ་ལ་ཉོན། །བོད་ཅེས་བྱ་བ་ཁ་བ་
ཅན་གྱི་ཡུལ། །ཡུལ་ལ་ཁྱད་དུ་འཕགས་པ་དེ་ཡིན་ཏེ། །གངས་རི་
རང་བྱུང་ཤེལ་གྱི་མཆོད་རྟེན་ཡོད། །མ་བཅོས་ལྷུན་གྱིས་གྲུབ་
པའི་གནས་དེ་ཡིན། །མཚོ་བཞི་གཡུ་ཡི་མཎྜལ་བཀྲམ་པ་འདྲ། །ཐང་
བཞི་རང་བཞིན་མཆོད་པ་བཤམས་པ་འདྲ། །ཆུ་བོ་བཞི་ནི་ཡུལ་
བཞིའི་རང་བཞིན་ཅན། །རི་མཐོ་ས་གཙང་གངས་རི་གཉན་གྱི་
ལྗོངས་༑ །བཀྲ་ཤིས་ཉམས་དགའ་གཡུང་དྲུང་བྲིས་པ་འདྲ། །རྒྱལ་
ཁམས་གཞན་ན་མི་རྗེ་མི་ཡིས་མཛད། །བོད་ཡུལ་མི་རྗེ་ལྷ་ཡིས་བྱས་

ཏེངོམཚར་ཆེ། །ཞེས་སོགས་བསྔགས་པའི་ཡུལ་དེ་ལ་སྟོད་ཁམས་
གཡའ་རི་དང་གངས་རིའི་བར་ན་གླང་ཆེན་དང་རི་དྭགས་ཀྱིས་
དབང་བྱས་པ་རིན་ཆེན་འོད་ཀྱི་གླིང་། བར་ཁམས་བྲག་རི་དང་སྤང་
རིའི་ཤོད་ན་བྲག་སྲིན་དང་སྤྲེའུས་དབང་བྱས་པ་རུ་བཞི་སོག་པའི་
གླིང་༑ སྨད་ཁམས་ནགས་ཚལ་དང་ལྗོངས་ཀྱི་དབུས་ན་བྱ་དང་སྲིན་
པོས་དབང་བྱས་པ་རྨ་བྱ་འོག་གི་གླིང་སྟེ་དེ་རེ་རེ་ལ་གསུམ་གསུམ་དུ་
དབྱེ་བས་བོད་ཁམས་གསུམ་གླིང་དགུ་ཞེས་གྲགས་ཤིང༌། ཡང་
མངའ་རིས་གུང་ཐང་ནས་སོག་ལ་སྐྱ་བོའི་བར་ལ་དབུས་གཙང་དམ་
པ་ཆོས་ཀྱི་ཆོལ་ཁ། སོག་ལ་སྐྱ་བོ་ནས་རྨ་ཆུ་ཁུག་པའི་བར་ལ་མདོ་
སྟོད་མགོ་ནག་མིའི་ཆོལ་ཁ། རྨ་ཆུ་ཁུག་པ་ནས་རྒྱའི་མཆོད་རྟེན་
དཀར་པོའི་བར་ལ་མདོ་སྨད་གྱི་ལིང་རྟའི་ཆོལ་ཁ་སྟེ་ཆོལ་ཁ་ཆེན་པོ་
གསུམ་མམ། སྟོད་མངའ་རིས་སྐོར་གསུམ། བར་དབུས་གཙང་རུ་
བཞི༑ སྨད་མདོ་ཁམས་སྒང་དྲུག་གམ། བོད་དང་བོད་ཆེན་པོ་
གཉིས་སུ་ཕྱེ་ཚུལ་ཡོད་དོ། །དེ་ལྟ་བུའི་ཡུལ་དུ་ཐོག་མར་མ་སང་
སྤུན་དགུ། རྒྱལ་ཕྲན་ཉེར་ལྔ། བཅུ་གཉིས། སིལ་མ་བཞི་བཅུས་
དབང་བྱས་པ་ལྟ་བུའི་རྒྱལ་ཕྲན་སྣ་ཚོགས་ཞིག་བྱུང༌། དེ་ནས་བོད་
སྤྱིའི་རྒྱལ་པོ་ལ་གཉའ་ཁྲི་བཙན་པོ་བྱུང་ཞིང་། རྒྱལ་པོ་འདི་ནམ་བྱུང་
གི་དུས་ལ་འདོད་པ་མི་མཐུན་པ་ཤིན་ཏུ་མང་པོ་ཡོད་དེ། དཔེར་

ད་དུང་བརྟེན་ཁུངས་རྣམ་དག་ཅིག་ལ་བརྟེན་ནས་དཔྱད་པ་ངེས་ཅན་
མང་བས་འདིར་དེ་དག་དཀྱུས་གཅིག་ཏུ་གཏན་ལ་དབབ་དགོས་ན་
འཁྲུངས་འདས་དང་ཁྲི་ལོ་སོགས་ལའང་བཞེད་པ་མི་འདྲ་བ་ཤིན་ཏུ་
འདོད་ཚུལ་ཤིན་ཏུ་མང་ལ་དེ་བཞིན་དུ་བོད་ཀྱི་རྒྱལ་པོ་ཕྱི་མ་དག་གི་
ཞིག་ལ་སྤྱི་ལོའི་སྔོན་༡༡༥ལོ་ལ་གཉའ་ཁྲི་བྱོན་པ་ལྟ་བུས་མཚོན་
བཙན་པོ་བོད་རྗེར་བྱོན་པ་དང༌། གཙུག་ཕྲེང་གི་བཤད་ཚུལ་གཞན་
རྒྱལ་བའི་མཛད་རྣམ་ལྟར་ན་སྤྱི་ལོའི་སྔོན་༡༢༧ལོ་ལ་གཉའ་ཁྲི་
༡༣༤་ལོ་ལ་གཉའ་ཁྲི་བོད་རྒྱལ་དུ་བྱོན་པ་དང་། དཔལ་སྤྲུལ་དང་
དང༌། འགྲོ་མགོན་འཕགས་པའི་བཞེད་པ་ལྟར་ན་སྤྱི་ལོའི་སྔོན་
ཚུལ་གཅིག་ལ་སྤྱི་ལོའི་སྔོན་༡༩༥་ལོ་ལ་གཉའ་ཁྲི་བྱོན་པར་འདོད་པ་
ལོའི་སྔོན་༢་ལོ་ལ་གཉའ་ཁྲི་བྱོན་པ་དང༌། གཙུག་ཕྲེང་བཤད་
པོ་བྱོན་པར་འདོད་པ་དང༌། ས་ཆེན་གྲགས་པ་རྒྱལ་མཚན་ལྟར་ན་སྤྱི་
དང་། བེ་དཀར་སོགས་སུ་སྤྱི་ལོ་སྔོན་༢༣༧ལོ་ལ་གཉའ་ཁྲི་བཙན་
སྤྱི་ལོའི་སྔོན་གྱི་༣༡༣ལོ་ལ་གཉའ་ཁྲི་བཙན་པོ་བྱོན་པར་འདོད་པ་
པར་འདོད་པ་དང༌། ས་སྐྱའི་ཡིག་རྙིང་དུས་གསལ་སྒྲོན་མེ་ལྟར་ན་
སུམ་པ་ལྟར་ན་སྤྱི་ལོའི་སྔོན་གྱི་༡༧ལ་གཉའ་ཁྲི་བཙན་པོ་འཁྲུངས་
༥༣༩ལོ་ལ་བོད་རྒྱལ་གཉའ་ཁྲི་བཙན་པོ་བྱོན་པར་འདོད་པ་དང༌།
ན་རྒྱ་བོད་ཡིག་ཚང་མཁས་པ་དགའ་བྱེད་ལྟར་ན་སྤྱི་ལོའི་སྔོན་

ཞིག་སོང་རྗེས་སུ་གཏན་ལ་འབེབས་དགོས་པས་རེ་ཞིག་བཞག་གོ
།གཉའ་ཁྲི་བཙན་པོའི་རིགས་བརྒྱུད་ཀྱི་ཐད་ལ་བཤད་སྲོལ་མི་འདྲ་
བ་མང་ཙམ་མཆིས་ཀྱང་འདིར་འགོས་ལོ་སོགས་ཀྱི་བཞེད་པ་ལྟར་རྒྱུ་
གར་མང་བཀུར་རྒྱལ་པོའི་རྒྱལ་བརྒྱུད་ལས་ཆད་པར་འདོད།
འགོས་ལོ་ཙཱ་བས་བརྟེན་ཁུངས་འཇམ་དཔལ་རྩ་རྒྱུད་དུ་རྒྱལ་པོ་
རྣམས་ལུང་བསྟན་པ་དེ་ལ་བརྟེན་པ་ཡིན་ཡང་དེ་ནི་དགེ་འདུན་ཆོས་
འཕེལ་གྱིས་བལ་བོའི་རྒྱལ་པོ་དག་གི་ལུང་བསྟན་ཡིན་པར་བཤད་
པ་དེ་བདེན་པར་འཁུམས། འོན་ཀྱང་འདིར་བཀའ་ཆེམས་ཀ་ཁོལ་
མ་ཉིད་གཙིགས་སུ་བཟུང་ནས་དེ་ལྟར་དུ་བཤད་པ་ལ་མི་ཆོག་པ་
གང་ཡང་མེད་དེ་ཆོས་ཀྱི་རྒྱལ་པོ་སྲོང་བཙན་སྒམ་པོ་རང་གི་རིགས་བརྒྱུད་
བཤད་པ་ཡིན་པསསོ། །དེ་ལྟར་རྒྱལ་པོ་ལ་སྔ་བ་གཉའ་ཁྲི་བཙན་པོ་
དང༌། མཁར་ལ་སྔ་བ་ཡུམ་བུ་བླ་སྒང་། ཡུལ་ལ་སྔ་བ་ཡར་ལུང་
སོག་ཁ། གྲོང་ལ་སྔ་བ་འཕྱིང་བ་སྟག་རྩེ་ཞེས་སུ་གྲགས། རྗེ་འདིའི་
དུས་སུ་སུམ་པའི་བློན་པ་ཨ་ཡོང་རྒྱལ་བ་བཏུལ་ཅིང་སྣུབས་རྗེ་སྲིད་
པ་རྒྱལ་ཕྲན་འབངས་སུ་འདུས། ཆབ་སྲིད་སྒྲུང་དང༌ ལྡེའུ་བོན་
གསུམ་གྱིས་བསྐྱངས། དེ་ནས་རིམ་བཞིན་མུ་ཁྲི་བཙན་པོ་དང༌།
དིང་ཁྲི་བཙན་པོ། སོ་ཁྲི་བཙན་པོ། མེར་ཁྲི་བཙན་པོ། གདགས་ཁྲི་
བཙན་པོ། སྲིབ་ཁྲི་བཙན་པོ་སྟེ་གནམ་གྱི་ཁྲི་བདུན་དུ་གྲགས་པ་དེ་

དག་གིས་རྒྱལ་སྲིད་བསྐྱངས་ཤིང་ཕྱི་མ་སྲིབ་ཁྲིའི་དུས་སུ་རྡོལ་བོན་
བྱུང་བར་བཤད། སྐབས་འདིར་ཕུན་ཚོགས་ཚེ་རིང་ཟེར་བས་
བརྩམས་པའི་དེབ་ཐེར་ཀུན་གསལ་མེ་ལོང་དུ་བཙན་པོ་དེ་རྣམས་
འདས་རྗེས་ནམ་མཁའ་ལ་ཡལ་ནས་བང་སོ་མེད་ཅེས་གྲགས་ཀྱང་།
དོན་དུ་སྐབས་དེར་སྐུ་ཕུང་མེར་བསྲེགས་ནས་དུ་བ་ནམ་མཁར་
གཏོང་བའི་སྲོལ་ཞིག་དར་བ་མིན་ནམ་སྙམ་ཟེར་བ་ནི་གཟུ་ལུམ་སྟེ་
འདས་རྗེས་སུ་ནམ་མཁར་ཡལ་ནས་བང་སོ་མེད་པར་བཤད་པ་དེས་
སྐུ་ཕུང་བསྲེགས་ནས་དུ་བ་ནམ་མཁར་གཏོང་བ་དཔོག་པ་ལ་འབྲེལ་
བ་ཅི་ཡང་མེད་ཅིང་ཁྱོད་ཀྱིས་དེ་ལྟར་དུ་བསམས་པའི་རྨོངས་ཞེན་
དེས་དེ་ཡིན་པར་མི་འགྲུབ་པ་ནི་ཀུན་གྱིས་ཤེས་སོ། །དེས་ན་
དགེ་འདུན་ཆོས་འཕེལ་གྱིས་སྲོང་བཙན་ཡན་གྱི་རྒྱལ་རབས་རྣམས་
ངག་རྒྱུན་ཙམ་ཞིག་ཏུ་གནས་པར་བཤད་པ་ལྟར་དེ་ཡན་ལ་ངག་རྒྱུན་
ལ་མི་བརྟེན་པའི་གསལ་བཏོད་ཅིག་སུས་ཀྱང་བཤད་མི་ནུས་སོ།
།དེ་ནས་གྲི་གུམ་བཙན་པོ་བྱུང་ཞིང་དེའི་དུས་སུ་བློན་པོ་ལོ་ངམ་གྱིས་
རྒྱལ་པོ་བཀྲོངས་ཤིང་དེ་དུས་གོ་ཁྲབ་དར། ལོ་ངམ་གྱིས་རྒྱལ་སྲིད་
ཅུང་ཟད་བཟུང་། གྲི་གུམ་ལ་སྲས་གསུམ་སྟེ། ཤ་ཁྲི། ཉ་ཁྲི། བྱ་ཁྲི་
གསུམ་ཀོང་པོ་དང་ཉང་པོ་སྤོ་བོ་གསུམ་དུ་བྲོས། རྒྱལ་བོའི་བཙུན་མོ་
རྟ་རྫི་བྱེད་དུ་བཅུགས༑ དེ་ལ་བུ་རུ་ལས་སྐྱེས་བྱུང་སྟེ་ནར་སོན་པའི་

སྐབས་བློན་པོ་ལོ་ངམ་ཚར་བཅད་ཅིང་སྤོ་པོའི་ཡུལ་ནས་སྲས་བྱ་ཁྲི་
གདན་དྲངས་ཏེ་རྒྱལ་སར་བཀོད་པ་དེ་ལ་སྤུ་དེ་གུང་རྒྱལ་དུ་འབོད།
རྒྱལ་པོ་དེ་གཉིས་ལ་སྟོད་ཀྱི་སྟེང་གཉིས་སུ་གྲགས། སྤུ་དེ་གུང་རྒྱལ་
རྒྱལ་བློན་གཉིས་ཀྱི་རིང་ལ་ལྕགས་ཟངས་དངུལ་གསུམ་གྱི་རྡོ་རྙེད་
ཅིང་ཞིང་ལས་དང་ཟམ་པ་འཛུགས་པ་སོགས་དར་བས་མཛངས་
བློན་མཁས་པ་མི་བདུན་གྱི་ཐོག་མ་བློན་པོ་རུ་ལས་སྐྱེས་བྱུང་ངོ༌།
།སྤུ་དེ་གུང་རྒྱལ་གྱིས་བོན་དར་བར་བྱས་ཤིང་གནམ་བོན་གཤེན་པོ་
ཆེ་ཞེས་པ་བྱུང་བར་བཤད། དེ་ནས་ལེགས་དྲུག་སྟེ། སྤུ་དེ་གུང་རྒྱལ་
གྱི་སྲས་ཨི་ཤོ་ལེགས་ཀྱི་སྐབས་རུ་ལས་སྐྱེས་ཀྱི་བུ་ལྷ་བུ་མགོ་དཀར་
གྱིས་བློན་བྱས་ཏེ་ཞིང་ཆུ་མར་བསྒྱུར་བ་སོགས་མཛད་རྗེས་ལ་བརྟེན་
ནས་འཕྲུལ་བློན་མཛངས་མི་བདུན་གྱི་གཉིས་པ་བྱུང་། དེ་ནས་དེ་ཤོ་
ལེགས་དང་། ཐི་ཤོ་ལེགས། གོང་རུ་ལེགས། འབྲོང་བཞེར་ལེགས།
ཨི་ཤོ་ལེགས་ཏེ་རིམ་པར་སའི་ལེགས་དྲུག་བྱུང་ཞིང་འདི་དྲུག་གི་
རིང་ལ་སྟག་རྩེ་དང་རྒོད་རྩེ་ཡང་རྩེ་ཁྲི་རྩེ་རྩེ་མ་ཁྱུང་རྒྱལ་ཁྲི་བརྩིགས་
འབུམ་གདུགས་བཅས་འཕྱིང་པ་རྩེ་དྲུག་བརྩིགས་ཏེ་མངའ་ཐང་རྒྱས་
པར་བྱས། དེ་རྗེས་ཟ་ནམ་ཟིན་ལྡེ་དང་། འཕྲུལ་ནམ་གཞུང་བཙན་
ལྡེ༑ སེ་སྣོལ་ནམ་ལྡེ། སེལ་པོ་ལྡེ། ལྡེ་སྣོད་ནམ། ལྡེ་སྣོད་པོ། ལྡེ་
རྒྱལ་པོ། ལྡེ་སྤྲིན་བཙན་སྟེ་བར་གྱི་ལྡེ་བརྒྱད་བྱུང་ཞིང་ཕྱི་མ་བདུན་

ཡབ་རྒྱལ་པོ་དེ་དང་ཡུམ་འབྲོང་བཟའ་མོ་དུར་ཡངས་བཞེར་གྱི་སྲས་
སུ་འབྲོང་གཉན་ལྡེའུ་ཞེས་པ་བྱུང་ཞིང་དེའི་བློན་པོ་སྐགས་ཐང་བ་
ཡར་རྗེས་བྱས༑ རྒྱལ་པོས་བཙུན་མོ་མཆིམས་བཟའ་ཀླུ་རྒྱལ་ངན་བུ་
མཚོ་ཁབ་ཏུ་བཞེས་པར་སྲས་དམུས་ལོང་དཀོན་པ་བཀྲ་ཤིས་བྱ་བ་
བྱུང་༑ དེ་ལ་རྒྱལ་ཕྲན་ཨ་ཞ་རྗེ་བྱ་བའི་སྨན་པས་མིག་ཕྱེས་ཏེ་སྐྱིད་
ཤོད་སྟག་མོ་རི་ལ་གཉན་ཡོད་པ་གཟིགས་པས་མཚན་སྟག་རི་
གཉན་གཟིགས་སུ་གྲགས་ཤིང་ཉང་སྦས་གནོན་གསུམ་མངའ་
འབངས་སུ་གྱུར། བན་པོ་རྗེ་དང་འུ་ཞ་རྗེ་དྲང་གར་རྗེ་ཟིན་པོ་རྗེ་ཞང་
ཞུང་རྗེ་རྣམས་བཏུལ་བ་སོགས་རྒྱལ་ཕྲན་སུམ་ཉིས་མངའ་འོག་ཏུ་
གྱུར༑ སྣ་ནམ་མང་གཉའ་དང་སྦྲ་ཁྲི་ཟུང་ལན་པ་རྣམས་ཀྱིས་བློན་
བྱས༑ ཁྲི་ངོར་སྣང་བཙུན་མོང་གི་བུས་བྲེ་དང་ཕུལ་གྱི་ཚད་གཞལ་
ཞིང་རྒྱ་སྲང་བཅོས་པ་སོགས་ཚོང་ལས་རྒྱས་པར་བྱུང་བས་མཛངས་
མི་བདུན་གྱི་གསུམ་པ་བྱུང་། རྒྱལ་པོ་དེ་གཉིས་ལ་བར་གྱི་སྟེངས་
གཉིས་སུ་གྲགས། ཡབ་རྒྱལ་པོ་དེ་དང་ཡུམ་འོལ་གོང་བཟའ་སྟོང་
བཙུན་འགྲོ་དཀར་གྱི་སྲས་སུ་གནམ་རི་སྲོང་བཙན་འཁྲུངས། ཁོང་
ཡར་ལུང་ཤར་སྟོད་ཀྱི་ཕོ་བྲང་བུག་པ་ཅན་དུ་བཞུགས་ནས་ཕོ་བྲང་
བྱམས་སྙོམས་མི་འགྱུར་ཞེས་པ་བརྩིགས། ཚེ་སྤོང་གི་རི་ལས་
གསེར་རྙེད༑ གེ་རི་བྲག་ལས་དངུལ་རྙེད། འཕྲེང་པོའི་རྫ་ལས་

ཟངས་རྙེད། ར་གའི་རི་བྲག་ལས་ལྕགས་རྙེད། བྱང་གི་བླ་མཚོ་ལས་
ཚྭ་རྙེད་ཅིང་ཚྭ་ལེན་པའི་སྲོལ་དར། འབྲོང་ཕོ་མོ་གཡག་དང་འབྲི་རུ་
བཏུལ་བ་སོགས་བྱས། བཙུན་མོ་ཚེ་སྤོང་བཟའ་འབྲི་མོ་ཐོད་དཀར་
ཁབ་ཏུ་བཞེས༑ དབས་སྣང་བཞེར་དང་ཚེ་སྤོང་ན་གནག་སེར་དང་
ཉང་རྩེང་གུ་རྣམས་ཀྱིས་བློན་བྱས། རྒྱ་ནག་གི་ཡུལ་ནས་སྨན་དང་
རྩིས་དེའི་སྐད་ཀྱིས་བོད་དུ་དར་བར་བྱས། ནང་གི་འཕན་དང་གཙང་
སོགས་དབང་དུ་མི་འདུ་བ་རྣམས་འབངས་སུ་བསྡུས་ཤིང་དྭགས་པོ་
ངོ་ལོག་པའང་སེང་གོ་མི་ཆེན་གྱིས་ཆམ་ལ་ཕབ། མཐའ་ཡི་རྒྱ་དང་
གྲུ་གུ་དབང་དུ་བསྡུས་ཏེ་རྒྱལ་པོ་འདིའི་རིང་ནས་དམག་ཆེན་བསྐྱོད་
པའི་འགོ་བརྩམས་པ་ཡིན་པར་བཤད། འདི་ཡན་གྱི་རྒྱལ་པོ་རྣམས་
ཀྱི་མཚན་དང་གྲངས་སོགས་དེབ་ཐེར་རྣམས་སུ་མི་མཐུན་པ་མང་པ་
ནི་དེ་དུས་ཡི་གེར་འབྲི་བའི་སྲོལ་མ་དར་ཞིང་ཕྱིས་སུ་ངག་རྒྱུན་ལྟར་
བྲིས་པ་ལས་བྱུང་བར་མངོན་ནོ། །ཡབ་རྒྱལ་པོ་གནམ་རི་སྲོང་
བཙན་དང་ཡུམ་འབྲི་བཟའ་ཐོད་དཀར་གཉིས་ཀྱི་སྲས་སུ་འཕགས་
པ་སྤྱན་རས་གཟིགས་ཀྱི་རྣམ་སྤྲུལ་སྲོང་བཙན་སྒམ་པོ་སྐུ་འཁྲུངས།
མཚན་ཁྲི་སྲོང་བཙན་ཞེས་གསོལ། དབུ་གཙུག་ན་སངས་རྒྱས་སྣང་
བ་མཐའ་ཡས་ཀྱི་སྐུ་ཞིག་ཡོད་པས་ཀུན་གྱིས་ཡ་མཚན་པར་གླེང་།
ཁོང་རིག་པའི་གནས་ལ་རང་བྱན་ཆུད་པས་སྲོང་བཙན་སྒམ་པོ་ཞེས་

སུ་གྲགས། འདིའི་ཐུན་མོང་མ་ཡིན་པའི་རྣམ་ཐར་དག་ཀྱང་གཞན་
ལས་ཤེས་པར་བྱ་ལ། དགུང་ལོ་བཅུ་གསུམ་ཀྱི་དུས་སུ་བོད་ཀྱི་རྒྱལ་
སར་བཀོད། དམར་པོའི་རི་ལ་ཕོ་བྲང་པོ་ཏ་ལ་བཞེངས་ཏེ་ལྷ་སར་
རྒྱལ་ས་བྱས། ཐོན་མི་སམྦྷོ་ཊ་སོགས་བློ་རྣོ་བ་རྣམས་འཕགས་ཡུལ་
དུ་མངགས་ཏེ་པཎྜི་ཏ་ལྷ་རིག་པའི་སེང་གེ་སོགས་སློབ་དཔོན་མང་
པོའི་ཞབས་ལ་བཏུད་ནས་བོད་དུ་ཕེབས། བོད་ཡི་གེ་མེད་པ་ལ་ཡི་
གེའི་སྲོལ་བཏོད། བརྡ་སྤྲོད་ཀྱི་གཞུང་བརྩམས། སྤྱན་རས་གཟིགས་
ཀྱི་མདོ་རྒྱུད་ཉེར་གཅིག་སོགས་བོད་སྐད་དུ་བསྒྱུར་ཏེ་དམ་པའི་ཆོས་
ཀྱི་སྲོལ་གསར་དུ་བཏོད། བོད་ལ་མཁོ་བའི་རྒྱལ་ཁྲིམས་བཅས་ཏེ་
དེ་ཡང་ཐོག་མར་བོད་ཡུལ་རུ་ཆེན་ལྔ་རུ་ཕྱེས། ཡུལ་གྱི་དབང་རིས་
རྣམ་པ་བཅོ་བརྒྱད་དུ་བཅད། རྒོད་ཀྱི་སྟོང་སྡེ་དྲུག་ཅུ་རྩ་གཅིག་ཏུ་
ཕྱེས་༑ གཡུང་གི་མི་སྡེ་ཁེང་དང་ཡང་ཁེང་གཉིས་སུ་བྱས། ཞང་
གསུམ་བློན་དང་བཅས་པས་ཡུལ་དབུས་ཀྱི་གདན་ས་འཛིན། དཔའ་
སྡེ་གསུམ་གྱིས་མཐའི་སོ་མཚམས་སྲུང་། དེ་དྲུག་ལ་བོད་ཀྱི་འཁོས་
དྲུག་ཟེར། ཡང་ཁྲིམས་ཡིག་ཆེན་མོ་དྲུག་མཛད། གཞན་ཡང་བཀའ་
གྲོས་ཆེན་པོ་དྲུག ཡིག་ཚང་དྲུག བཀའི་ཕྱག་རྒྱ་དྲུག རྐྱེན་དྲུག་
དཔའ་མཚན་དྲུག་སྟེ་དེ་རྣམས་ཀྱི་སྟེང་དུ་ཁྲིམས་ཡིག་ཆེན་པོ་དྲུག་
བསྣན་པས་བོད་ཀྱི་འཁོས་སོ་དྲུག་ཅེས་བྱའོ། །གཞན་ཡང་རྒྱལ་

ཁྲིམས་བཅོ་ལྔ་དང་ཁྲིམས་ཆེན་བདུན་དང་མི་ཆོས་གཙང་མ་བཅུ་
དྲུག་བོད་ཁྲིམས་ཉི་ཤུ་གཏན་ལ་ཕབ་ཏེ་ལེགས་ཉེས་ཀྱི་བླང་དོར་
བྱེད་ཚུལ་གཏན་ལ་ཕབ་ནས་བོད་འདི་རྒྱལ་ཁབ་གཞན་དང་མི་འདྲ་
བའི་ཕུན་སུམ་ཚོགས་པའི་ལྟེ་གནས་སུ་བསྒྱུར། འདི་དག་གི་དབྱེ་
བསྡུ་དོན་དང་བཅས་པ་ཆོས་འབྱུང་མཁས་པའི་དགའ་སྟོན་དུ་
གསལ་བས་དེར་གཟིགས་འཚལ། བལ་ཡུལ་ནས་རྒྱལ་པོ་འོད་ཟེར་
གོ་ཆའི་སྲས་མོ་བལ་བཟའ་ཁྲི་བཙུན་ཁབ་ཏུ་བཞེས། དེ་ལ་རྟེན་
སྐལ་དུ་ཇོ་བོ་མི་བསྐྱོད་རྡོ་རྗེ་གདན་དྲངས། བོད་དང་གྲུ་གུ་འཐབ་ཏེ་
གྲུ་གུ་མངའ་འོག་ཏུ་བླངས། བོད་དམག་འབུམ་གཉིས་ཀྱིས་ཐང་གི་
དམག་དང་ལོ་མང་འཁྲུག་ནས་ཐང་གི་མངའ་ཁོང་མང་ཞིག་བོད་
ཀྱིས་བླངས། མཐར་རྒྱ་ནག་གི་རྒྱལ་པོ་ཐང་ཐའི་ཙུང་གི་སྲས་མོ་
ཝུན་ཁྲེང་ཀོང་ཇོ་བཙུན་མོར་སྦྱིན་ཏེ་ཁབ་ཏུ་བཞེས་ཤིང་རྫོངས་པ་ལ་
ཇོ་བོ་ཤཱཀྱ་མུ་ནེ་སངས་རྒྱས་ཀྱི་རྒྱལ་ཚབ་དེ་གདན་དྲངས། སྤྱིར་རྒྱལ་
པོ་འདིས་བཙུན་མོ་ལྔ་ཁབ་ཏུ་བཞེས། མཐའ་འདུལ་དང་ཡང་འདུལ་
གྱི་གཙུག་ལག་ཁང་བཅུ་གཉིས་བཞེངས། ཇོ་བོ་རྣམ་གཉིས་
བཞུགས་པའི་ལྷ་ཁང་བཙུན་མོ་རྣམ་གཉིས་ཀྱིས་བཞེངས། བལ་
ཡུལ་སོགས་ཡུལ་ཁམས་མང་ཞིག་མངའ་འོག་ཏུ་བསྡུས་ཏེ་དེའང་
ཞང་ཞུང་དང་བལ་ཡུལ་རྒྱ་གར་བྱང་ནས་བཟུང་སྟེ་ཤར་དུ་རྒྱའི་ཟོང་

ཅོ་ལ་ཐུག་གི་བར་དབང་དུ་བསྡུས། དེའང་སྤྱི་ལོ་༧0༣བར་དུ་བོད་
ཀྱིས་རྒྱ་གར་བྱང་ཕྱོགས་ལ་དབང་བསྒྱུར་བར་ད་ལྟའི་རྒྱ་གར་ལོ་
རྒྱུས་ན་ཡོད་པར་བཤད། ཐེ་ཙུང་ནས་བཟུང་རྒྱའི་མཁར་མིག་སུམ་
བརྒྱ་ཙམ་བོད་ཀྱི་ལག་ཏུ་ཤོར། དེ་ལྟ་བུའི་མཛད་པ་རྒྱ་ཆེ་བ་ལས་
དཔག་ན་རྒྱལ་པོ་འདི་དགུང་གྲངས་བརྒྱད་ཅུ་ལྷག་ཅིག་བཞུགས་
པར་བཤད་པ་ནི་དོན་གནས་སུ་འཁུམས་ཏེ་དུས་ཡུན་ཐུང་ངུ་ཞིག་གི་
རིང་ལ་དེ་འདྲའི་མཛད་པ་རྒྱ་ཆེ་བ་འགྲུབ་ཐབས་དང་བྲལ་བ་ཞིག་
ཡིན་པའི་ཕྱིར་རོ། །སྤྱིར་རྒྱལ་པོ་འདིའི་མཛད་རྗེས་གཙོ་བོ་
ནི་བོད་ཀྱི་ཡུལ་གྲུ་རྒྱལ་ཁབ་ཆེན་པོའི་ས་ཁྱོན་དུ་བསྐྱེད་པ། སྔོན་
ཆད་མེད་པའི་ཡི་གེའི་སྲོལ་ཕྱེས་པ། ཐུབ་པའི་བསྟན་པ་རིན་པོ་ཆེ་
ཐོག་མར་སྤེལ་བ་འདི་གསུམ་ཡིན་པར་གསུངས་ཏེ་དེ་དག་ནི་ཕྱག་
རྗེས་ཀྱི་གཙོ་བོ་ཡིན་ཞིང་སྤྱིར་བོད་རྒྱལ་གཞན་ལས་མཛད་རྗེས་རྒྱུ་
ཆེའོ། །ཡིན་ནའང་ད་ལྟ་ཡི་གེ་ཐོན་མིས་བཟོས་པ་མ་ཡིན་པ་དང་
ཡིན་ཡང་ནོར་འཁྲུལ་ཡོད་ཚུལ་དང་སྲོང་བཙན་གྱིས་བསྟན་པ་ནང་
འདྲེན་བྱས་པས་བོད་སྔོན་ཐོན་གྱི་གྲལ་དུ་ཚུད་པ་ལ་གནོད་པ་
སོགས་མང་ཞིག་སྨྲ་བ་རྣམས་ནི་བླུན་པ་ལས་ཀྱང་བླུན་པ་ཐ་ཆད་སྟེ་
མེས་པོའི་དཀའ་བ་བརྒྱ་ཕྲག་གིས་བསྒྲུབས་པའི་མཛད་རྗེས་བླ་ན་
མེད་པ་འཛམ་གླིང་མི་རིགས་ཀྱི་མདུན་དུ་ངོམ་དུ་རི་བ་འདི་ལ་
 

བཀའ་དྲིན་གཟོ་འདོད་ཕར་ཞོག་དྲིན་ཆེན་ལ་དྲིན་ལོག་བྱེད་པ་དེ་
དག་ནི་སྡིག་པའི་ཕྲུ་གུ་མ་ཡི་གཤེད་དུ་བབ་པ་ཅོལ་ཆུང་རང་བརླག་
བྱེད་པ་པོ་ཡིན་པར་ཤེས་པར་གྱིས་ཤིག །སྲོང་བཙན་གྱིས་བཙུན་མོ་
ལྔ་ཁབ་ཏུ་བཞེས་པའི་གཞན་རྣམས་ལ་སྲས་མ་བྱུང་ཞིང་། མོང་
བཟའ་ལ་སྲས་གུང་རི་གུང་བཙན་འཁྲུངས་ཞེས་ལོ་རྒྱུས་འགར་
བཤད། དགུང་ལོ་བཅུ་གསུམ་གྱི་དུས་རྒྱལ་སར་བཀོད། འ་ཞ་
བཟའ་ཁོ་འཇོ་མོང་རྗེ་ཁྲི་དཀར་ཏི་ཤགས་བྱ་བ་ཁབ་ཏུ་བཞེས་པ་ལ་
སྲས་མང་སྲོང་མང་བཙན་འཁྲུངས། གུང་རི་གུང་བཙན་ལོ་བཅོ་
བརྒྱད་ཀྱི་དུས་གཤེགས་པས་སྲོང་བཙན་རང་ཉིད་ཀྱིས་སླར་ཡང་
རྒྱལ་སྲིད་བསྐྱངས། མཚམས་འདིར་ཕུན་ཚོགས་ཚེ་རིང་གིས་
བརྩམས་པའི་དེབ་ཐེར་ཀུན་གསལ་མེ་ལོང་དུ་བོད་ལྕགས་ཁྱི་སྤྱི་ལོ་
༦༥༠༠ལོར་ཆོས་རྒྱལ་སྲོང་བཙན་སྒམ་པོ་དགུང་ལོ་སུམ་ཅུ་སོ་གསུམ་
ལ་སོན་ཏེ་དགོངས་པ་རྫོགས། ཞེས་དང༌། བོད་ཆུ་གླང་སྤྱི་ལོ༦༥༣༠
ལོར་ཡབ་གུང་རི་གུང་བཙན་དང་ཡུམ་འ་ཞ་བཟའ་འ་ཞ་ཁོ་འཇོ་མོང་
རྗེ་ཁྲི་དཀར་ཏི་ཤགས་རྣམ་གཉིས་ཀྱི་སྲས་མང་སྲོང་མང་བཙན་སྐུ་
འཁྲུངས། དགུང་ལོ་བཅུ་གསུམ་ལ་རྒྱལ་སྲིད་བསྐྱངས། ཞེས་བཤད་
པ་ལྟར་ན་སྲོང་བཙན་དང་མང་སྲོང་གི་བར་ལ་ལོ་བཅུ་དྲུག་ཙམ་ལ་
རྒྱལ་ས་སྟོངས་པའི་སྐྱོན་ཞིག་མི་འདོད་བཞིན་དུ་བབས་འདུག་གོ །

སྲོང་བཙན་གཤེགས་རྗེས་མང་སྲོང་མང་བཙན་དགུང་ལོ་བཅུ་
གསུམ་དུས་རྒྱལ་སར་བཀོད། བཙུན་མོ་འབྲོ་བཟའ་ཁྲི་ལོད་བྱ་བ་
ཁབ་ཏུ་བསུས། རྒྱ་རྗེས་དམག་འབུམ་ཚོ་ལྔ་བོད་དུ་བཏང་པའི་དུས་
སུ་ཇོ་བོ་ཤཱཀྱ་མུ་ནེ་ར་མོ་ཆེ་ནས་གདན་དྲངས་ཏེ་ལྷོ་སྒོ་མེ་ལོང་ཅན་དུ་
སྦས་ནས་བཞག མང་སྲོང་དགུང་ལོ་ཆུང་སྟབས་མགར་སྟོང་བཙན་
ཡུལ་བཟུང་དང་ཆིམས་མང་གཉེན་གཉིས་ཀྱིས་བློན་པོའི་གཙོ་བོ་
བྱས་ཏེ་སྲིད་བསྐྱངས། གྲུ་གུ་རྣམས་རྒྱ་ཡི་འོག་ཏུ་ཤོར་བ་ལ་བློན་
མགར་གྱིས་དམག་འབུམ་ཚོ་གཅིག་ཙམ་དྲངས་ཏེ་མཐར་གྲུ་གུ་
ཡོངས་སུ་ཕམ། མགར་དམག་ཐོག་ནས་འདས། རྒྱུས་གྲུ་གུ་ལ་
རོགས་སྐྱོར་བྱས་ཏེ་ཐང་བོད་བར་དུ་དམག་འཁྲུག་བྱུང་སྟེ་ཐང་
དམག་ལ་ཕམ་ཉེས་ཚབ་ཆེན་བྱུང་། མགར་འདས་རྗེས་སུ་མགར་གྱི་
བུ་ཆེ་བས་བློན་པོ་བྱས། རྒྱལ་པོ་ལོ་ཉེར་བདུན་གྱི་དུས་སུ་གཤེགས་
ཟེར། མང་སྲོང་མང་བཙན་ལ་སྲས་འདུས་སྲོང་མང་པོ་རྗེ་རླུང་ནམ་
འཕྲུལ་གྱི་རྒྱལ་པོ་བྱུང་། ནར་སོན་ནས་རྒྱལ་པོར་མངའ་གསོལ་
མཆིམས་བཟའ་བཙན་མེ་ཏོག་བཙུན་མོར་ཁབ་ཏུ་བཞེས། བློན་པོ་
མགར་བཙན་གཉན་ལྡེམ་བུ་དང་དབས་ཏ་ར་ཁོང་ལོད་གཉིས་ཀྱིས་
བྱས། མགར་གྱི་སྲས་གཞན་གསུམ་གྱིས་དམག་དཔོན་བྱས་ཏེ་རྒྱལ་
ཁམས་དབང་དུ་བསྡུས། ཚལ་བའི་དེབ་དམར་དུ་རྒྱའི་ལོ་རྒྱུས་

དྲངས་པ་ལས། དེའི་སྲས་འདུས་སྲོང་མང་པོ་རྗེ་རྒྱལ་སར་བཏོན་
མགར་གྱི་བུ་ཆེ་བས་བློན་པོ་བྱས། དེའི་དུས་སུ་བོད་ཀྱི་རྒྱལ་པོའི་ས་
མཐའ་བཞི་ནི་ཤར་ཟུང་ཅེའུ། མུ་ཅེའུ། འུ་ཅེའུ་དང་གསུམ་ཡིན། ལྷོ་
ཕྱོགས་བྲམ་ཟེའི་ཡུལ་ལ་སླེབ། ནུབ་ཕྱོགས་འུ་ཐེན་ལ་སླེབ། བྱང་
ཕྱོགས་ཧོར་ལ་སླེབ། དེ་རྣམས་བསྐོར་བ་ལ་དཔག་ཚད་མང་པོ་ཡོད་
ལ། བོད་ལྟ་བུ་དཔའ་བ་དང་རྟུལ་ཕོད་པ། རྒྱའི་རྒྱལ་པོ་ཧན་དང༌།
གཡུ་དང༌། ཅེའུ་ལ་སོགས་པའི་དུས་སུའང་བྱུང་བ་མེད་ཅེས་གྲག་གོ
ཅེས་གསུངས་སོ། །འདི་དགེ་འདུན་ཆོས་འཕེལ་གྱིས་ཁྲི་སྲོང་ལྡེ་
བཙན་ཀྱི་སྐབས་སུ་དྲངས་འདུག་པས་རྗེས་སུ་དེ་ལ་བརྟེན་པའི་ལོ་
རྒྱུས་འགའ་ནའང་དེ་དུས་ལ་སྦྱར་འདུག་མོད་དོན་དུ་རྒྱལ་པོ་འདིའི་
རིང་ཡིན་འདུག་སྟེ་ཚལ་བའི་དེབ་དམར་རང་ན་གོང་ལྟར་གསལ་ལོ།
།རྒྱལ་པོ་འདིའི་རིང་ལ་རྩལ་པོ་ཆེའི་མི་བདུན་བྱུང་། གཞན་ཡང་
བོད་དུ་ཇ་འདེབས་པའི་སྲོལ་དར། དཀར་ཡོལ་དང་རོལ་མོའི་བྱེ་
བྲག་སྣ་ཚོགས་དར་བར་བཤད། མཐར་འཇང་ཡུལ་ནས་སྐུ་
གཤེགས། འདུས་སྲོང་མང་རྗེའི་སྲས་ཁྲི་ལྡེ་གཙུག་བརྟན་མེས་ཨག་
ཚོམ་ཅན་ཡིན་ལ། ཁོང་ཕོ་བྲང་ལྡན་དཀར་དུ་སྐུ་འཁྲུངས། ལྗང་མོ་
མཆིམས་རྒྱལ་གཟིགས་ཤུ་ཏིང་དང་འབྲོ་ཆུ་བཟང་འོར་མ་གསུམ་

གྱིས་བྱས། གངས་ཏི་སེ་ནས་པཎྜི་ཏ་སངས་རྒྱས་གསང་བ་དང་
སངས་རྒྱས་ཞི་བ་གཉིས་སྤྱན་དྲངས་ནའང་མ་འདྲོངས༑ འོན་ཀྱང་ཕོ་
ཉ་བས་ཐེག་ཆེན་མདོ་སྡེ་ལྔ་བློ་ལ་བཟུང་ནས་འོངས་ཏེ་གླེགས་བམ་
ལྔ་བཞེངས་ཏེ་བཞུགས་ཁང་ལ་བྲག་དམར་མགྲིན་བཟང་སོགས་
གཙུག་ལག་ཁང་ལྔ་བརྩིགས། རྒྱ་ཡུལ་ནས་གསེར་འོད་དམ་པ་དང་
འདུལ་བ་ལས་རྣམ་འབྱེད་དང་སྨན་དཔྱད་འགའ་རེ་བོད་དུ་བསྒྱུར།
ལི་ཡུལ་ནས་རབ་བྱུང་སྤྱན་དྲངས་ཏེ་བཀུར་སྟི་མཛད། བཙུན་མོ་
ལྗང་མོ་ལ་སྲས་ལྷ་ཡི་བུ་ལྟ་བུའི་མཛེས་པ་ཞིག་འཁྲུངས་པ་ལ་རྒྱ་
རྗེའི་སྲས་མོ་གྱིམ་ཤིང་ཀོང་ཇོ་ཁབ་ཏུ་བསུས་པར་ཀོང་ཇོ་བོད་དུ་མ་
སླེབས་གོང་ལ་རྒྱལ་བུ་འདས་པས་ཀོང་ཇོ་དེ་ཁྲི་གཙུག་ལྡེ་བཙན་
མེས་ཨག་ཚོམ་གྱི་བཙུན་མོ་བྱས། དེ་ལ་སྲས་འཇམ་དབྱངས་རྣམ་
འཕྲུལ་ཁྲི་སྲོང་ལྡེ་བཙན་སྐུ་འཁྲུངས། འོན་ཀྱང་ཏུན་ཧོང་གི་ལོ་རྒྱུས་
སུ་སྣ་ནམ་བཟའ་ལ་ཁྲི་སྲོང་ལྡེ་བཙན་འཁྲུངས་པར་བཤད་པ་ནི་མི་
བདེན་ཏེ་རྡོ་རིང་སོགས་སུ་དོན་ལ་རྒྱ་བཟའི་སྲས་ཡིན་པར་གསལ་
འདུག །དེ་ནས་ཁྲི་སྲོང་ལྡེ་བཙན་རྒྱལ་སར་འཁོད་པའི་དུས་སྐུ་
ན་ཆུང་ཞིང་བོན་བློན་རྣམས་དབང་ཆེ་བའི་སྟབས་ཀྱིས་རྒྱལ་
པོའི་ཐུགས་འདོད་མ་གྲུབ། དེ་ལ་ཐབས་ཀྱི་སྒོ་ནས་བདུད་བློན་
རྣམས་ཚར་བཅད་དེ་ཟ་ཧོར་གྱི་ཡུལ་ནས་མཁན་ཆེན་བོ་དྷི་ས་ཏྭ་སྤྱན་

དྲངས། སླར་ཡང་མཁན་ཆེན་གྱིས་ལུང་བསྟན་པ་བཞིན་སངས་རྒྱས་
གཉིས་པ་ཨོ་རྒྱན་གྱི་སློབ་དཔོན་ཆེན་པོ་པདྨ་འབྱུང་གནས་སྤྱན་
དྲངས། དེ་ཉིད་ཀྱིས་བརྟན་མ་བཅུ་གཉིས་སོགས་དམ་ལ་བཏགས།
དཔལ་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་
བཞེངས་ཏེ་རབ་གནས་མཛད། མཁན་པོའི་དྲུང་ནས་སད་མི་མི་
བདུན་རབ་ཏུ་བྱུང་ཏེ་བོད་དུ་རབ་བྱུང་གི་ཐོག་མ་དེ་ནས་དར། ཆོས་
གྲྭ་བཅུ་གཉིས་དང་ཡེར་བ་དང་མཆིམས་ཕུར་སོགས་སུ་སྒོམ་གྲྭ་མང་
དུ་བཙུགས། མཁན་པོས་མདོ་དང་སློབ་དཔོན་ཆེན་པོའི་སྔགས་ཀྱི་
ཆོས་སྤེལ་བས་གྲུབ་པ་བརྙེས་པའི་སློབ་མ་རྗེ་འབངས་ཉེར་ལྔ་བྱུང་སྟེ།
དེའང་ཇི་སྐད་དུ། ནམ་མཁའི་སྙིང་པོ་ཉི་མའི་ཟེར་ལ་ཆིབས།
།སངས་རྒྱས་ཡེ་ཤེས་བྲག་ལ་ཕུར་བ་འདེབས། །རྒྱལ་བ་མཆོག་དབྱངས་
རྟ་སྐད་ཐེངསགསུམཐོན། །མཁར་ཆེན་མཚོ་རྒྱལ་བསད་པའི་མི་རོ་སློང་།
།དཔལ་གྱི་ཡེ་ཤེས་མ་མོ་མངོན་སུམ་འཁོལ། །དཔལ་གྱི་སེང་གེ་ལྷ་
སྲིན་བྲན་དུ་འཁོལ། །བེ་རོ་ཙ་ན་ཡེ་ཤེས་སྤྱན་དང་ལྡན། །མངའ་
བདག་རྒྱལ་པོ་ཏིང་འཛིན་མི་གཡོ་གྲུབ༑ ༑གཡུ་སྒྲ་སྙིང་པོ་རྟོགས་
པའི་མཆོག་དང་ལྡན། །ཛྙཱ་ན་ཀུ་མཱ་ར་ནི་རྫུ་འཕྲུལ་སྟོན། །རྡོ་རྗེ་བདུད་
འཇོམས་རླུང་ལྟར་ཐོགས་པ་མེད། །ཡེ་ཤེས་དབྱངས་ནི་མཁའ་སྤྱོད་
གནས་སུ་གཤེགས། །སོག་པོ་ལྷ་དཔལ་གཅན་གཟན་གཉའ་ནས་
 

 འཛིན། །སྣ་ནམ་ཡེ་ཤེས་མཁའ་ལ་བྱ་ལྟར་ལྡིང་། །དཔལ་གྱི་
དབང་ཕྱུག་ཕུར་བ་གདེངས་ཚད་འགུམ། །ལྡན་མ་རྩེ་མང་མི་བརྗེད་
གཟུངས་རྣམས་ཐོབ། །སྐ་བ་དཔལ་བརྩེགས་གཞན་གྱི་སེམས་
རྣམས་ཤེས། །ཤུད་པུ་དཔལ་སེང་ཆུ་བོ་གྱེན་དུ་ལྡོག །རྒྱལ་བའི་བློ་
གྲོསརོ་ལངས་གསེར་དུ་བསྒྱུར། །ཁྱེའུ་ཆུང་ལོ་ཡིས་ནམ་མཁའི་བྱ་རྣམས་
ཟིན། །དྲན་པ་ནམ་མཁས་བྱང་ནས་གཡག་རྒོད་ཁུག །འོ་བྲན་
དབང་ཕྱུག་ཆུ་ལ་ཉ་ལྟར་འཛུལ། །རྨ་ཐང་རིན་ཆེན་ཕ་ཝང་ཟས་སུ་ཟ།
།དཔལ་གྱི་རྡོ་རྗེ་རི་བྲག་ཐོགས་པ་མེད་༑ ༑ལང་གྲོ་དཀོན་མཆོག་
ཐོག་ཆེན་མདའ་ལྟར་འཕེན། །རྒྱལ་བའི་བྱང་ཆུབ་མཁའ་ལ་སྐྱིལ་
དྲུང་འཚལ། །ཞེས་པས་མཚོན་ཡེར་བའི་གྲུབ་ཆེན་བརྒྱད་ཅུ་དང་ཆུ་
བོ་རིར་བརྒྱ་དང་བརྒྱད་སོགས་གྲུབ་པ་མཆོག་བརྙེས་པའི་སྐྱེས་བུ་
མང་དུ་བྱུང་། གཞན་ཡང་རྒྱ་གར་དང་རྒྱ་ནག་སོགས་ནས་པཎྜི་ཏ་
མང་པོ་སྤྱན་དྲངས་ནས་མདོ་དང་སྔགས་ཀྱི་རྒྱུད་སྡེ་རྒྱ་ཆེན་པོ་བསྒྱུར་
ཏེ་ཕྱིས་སུ་ཇོ་བོ་རྗེ་བོད་དུ་ཕེབས་དུས་དེ་དུས་ཀྱི་བསྟན་པ་དར་བ་
ཙམ་འཕགས་ཡུལ་དུའང་མ་དར་བར་གསུངས༑ དེར་མ་ཟད་ཆབ་
སྲིད་དཔལ་འབྱོར་དམག་དོན་སོགས་འཇིག་རྟེན་སྲིད་ལུགས་ཀྱི་
མངའ་ཐང་ཁྱབ་རྒྱ་ཇེ་ཆེར་སོང་ཏེ། ཐོག་མར་བསམ་ཡས་མཆོད་
རྟེན་དཀར་པོའི་ནང་རྫོངས་སུ་རིང་བསྲེལ་སྤྱན་འདྲེན་པ་སོགས་ཀྱི་
 

ཆེད་དུ་རྒྱ་གར་མ་ག་དྷར་དམག་དྲངས་ཏེ་ཆུ་བོ་གངྒའི་འགྲམ་དུ་རྡོ་
རིང་བཙུགས་པ་སོགས་རྦ་བཞེད་དུ་གསལ་བ་ལྟར་ཡིན། རྒྱ་ནག་ཏུ་
དམག་དྲངས་ཏེ་གོང་མ་རང་ཡང་ཁྲི་ལས་ལན་གཅིག་ཕབ་ནས་
ཉིན་བཅོ་ལྔ་ལ་རྒྱལ་ས་སྟོངས་པར་རྒྱ་ནག་གི་ཡིག་ཚང་དུ་བཤད་
ཡོད། དེ་དུས་གླིང་ཆེན་འདི་ལ་བོད་ལས་ལྷག་པའི་རྒྱལ་ཁབ་སྟོབས་
ཆེ་བ་མེད་ཅིང་མངའ་ཐང་དར་བའི་རྩེ་མོར་སོན། དེས་ན་དེང་དུས་
སུ་ལོ་རྒྱུས་སྨྲ་བ་འགའ་རེས་རྒྱ་གར་ནས་གདན་འདྲེན་ཞུས་པའི་
པཎ་ཊི་ཏ་རྣམས་ཀྱིས་བོན་ལ་སྨད་ཅིང་ཆོས་ཀྱི་ཆེ་བ་བརྗོད་པ་དང་།
བོད་ཀྱི་རྒྱལ་པོ་རྣམས་ཀྱིས་སྟོབས་ཤུགས་ཡོངས་རྫོགས་དམ་ཆོས་
དར་སྤེལ་བྱེད་པའི་ཆེད་དུ་ཕུད་པར་མཛད་པས། སྲིད་ཀྱི་དབང་
ཤུགས་རང་བཞིན་གྱིས་ཉམས་ཏེ་མཐར་རྒྱལ་བློན་བར་གྱི་འགལ་བ་
དང་། ནང་བློན་བར་གྱི་འགལ་བ་དང་། བླ་སློབ་བར་གྱི་འགལ་བ་
སོགས་རྣོ་ངར་ལྡན་པའི་འགལ་བ་ཇེ་མང་དུ་གྱུར་ཏེ་བོད་ཀྱི་སྲིད་
དབང་ཉམས་རྒུད་ཀྱི་ཕྱོགས་སུ་ཕྱིན་པའི་སྐོར་ཡིན་ཟེར་བའི་རྫུན་
ཕུགས་བརྡིབས་པ་ཡིན་པར་ཤེས་དགོས་ཏེ། ཆོས་དང་ཆབ་སྲིད་
གཉིས་ཆར་དར་བའི་རྩེ་མོར་སོན་པ་རྒྱལ་པོ་ཁྲི་སྲོང་ལྡེ་བཙན་གྱི་
དུས་ལས་ལྷག་པ་བོད་དུ་བྱུང་མ་མྱོང་ཞིང་གལ་ཏེ་ཆོས་ཀྱིས་བོད་ཀྱི་
སྲིད་དབང་ཉམས་རྒུད་དུ་གྱུར་བ་ཡིན་ན་དེ་ལྟ་བུ་བྱུང་དོན་གཏན་
 

 ནས་མེད་དོ། །ཁྲི་སྲོང་གི་སྲས་མུ་ནེ་བཙན་པོ་རྒྱལ་སར་འཁོད་
དེ་བཙུན་མོ་རུ་ཡོང་བཟའ་མདོ་རྒྱལ་ཁབ་ཏུ་བཞེས། ཕྱིས་སུ་བཙུན་
མོ་ཕོ་ཡོང་བཟའང་ཁབ་ཏུ་བཞེས། འབངས་རྣམས་དབུལ་ཕྱུག་ལན་
གསུམ་སྙོམས་པར་མཛད། མཐར་ཚེ་སྤོང་བཟས་དུག་དྲངས་ཏེ་སྐུ་
གྲོངས་ཟེར། དེ་ནས་སྲས་ཁྲི་ལྡེ་སྲོང་བཙན་རྒྱལ་སར་བཀོད། བློན་
པོ་མཁས་པ་བྲན་ཁ་དཔལ་གྱི་ཡོན་ཏན་དང་ཉང་ཏིང་འཛིན་བཟང་
པོ་དང་ཞང་མདོ་ཁྲི་ཤེར་དང་ངན་ལམ་ཁྲི་རྒྱལ་བཞིས་གཙོ་བོ་བྱས་
ནས་རྒྱལ་སྲིད་ཚུལ་བཞིན་བསྐྱངས། ཡབ་མེས་ཀྱི་བཞེངས་པའི་
གཙུག་ལག་ཁང་རྣམས་ལ་མཆོད་འབུལ་བྱས་ཤིང་ལོ་པཎ་དུ་མ་
སྤྱན་དྲངས་ཏེ་སྔོན་མ་འགྱུར་བའི་མདོ་དང་བསྟན་བཅོས་དུ་མ་བསྒྱུར།
སྐར་ཆུང་རྡོ་རྗེ་དབྱིངས་ཀྱི་གཙུག་ལག་ཁང་བཞེངས། བློན་འབངས་
ཐམས་ཅད་ལ་དམ་པའི་ཆོས་མི་བཤིག་ཅིང་དཀོན་མཆོག་གསུམ་བླ་
མར་བྱ་བའི་ཁྲིམས་བསྒྲུགས་ཏེ་མནའ་བོར། མུ་ནེ་བཙན་པོ་
དང་འདི་གཉིས་ཀྱི་དུས་སུ་རྒྱ་དང་དམག་འདྲེན་རེས་ཐེངས་ཁ་ཤས་
བྱས་ཤིང་ནུབ་ཕྱོགས་སུ་འབྲེལ་བ་རྒྱ་ཆེན་པོ་བྱས། ཁོང་འདས་ནས་
སྲས་ཁྲི་རལ་བ་ཅན་ཁྲི་ལ་བཀོད། དེ་ལ་བཙུན་མོ་དཔལ་གྱི་ངང་
ཚུལ་ཁབ་ཏུ་བཞེས། བྲན་ཁ་དཔལ་ཡོན་སོགས་ཀྱིས་བློན་པོ་བྱས།
འུ་ཤང་རྡོའི་དཔེ་མེད་བཀྲ་ཤིས་དགེ་འཕེལ་གྱི་གཙུག་ལག་ཁང་
 

 བཞེངས། ལོ་པཎ་མང་པོས་མདོ་རྒྱུད་བསྟན་བཅོས་དུ་མ་བསྒྱུར།
གཞན་ཡང་སྔར་བསྒྱུར་བ་རྣམས་ལ་དེ་དག་གིས་དག་བཅོས་དང་
སྐད་གསར་བཅད་བྱས། འདིའི་དུས་སུ་རྒྱ་དང་མ་མཐུན་པར་བོད་
དམག་ཁྲི་ཚོ་མང་པོ་དྲངས་ཏེ་རྒྱ་ཡུལ་གྱི་མཁར་མང་པོ་བཅོམ།
མཐར་བོད་ཀྱི་དགེ་འདུན་པ་དང་རྒྱའི་ཧྭ་ཤང་རྣམས་ཀྱིས་བར་
འདུམ་བྱས་ཏེ་དབོན་ཞང་མཐུན་པར་མཛད། རྒྱའི་གུང་གུ་རྨེ་རུ་རྡོ་
རིང་བཙུགས་ཏེ་རྒྱ་བོད་ཀྱི་ས་མཚམས་བཅད་ནས་ཕན་ཚུན་གཡུལ་
བཤམ་པ་སོགས་མི་བྱེད་རྒྱུ་བྱས་ཏེ་ལྷ་ས་དང་རྒྱ་རྗེའི་ཕོ་བྲང་དང་
གུང་གུ་རྨེ་རུ་གསུམ་དུ་རྡོ་རིང་བཙུགས། མཐར་དབས་སྟག་རྣ་
ཅན་དང་ཅོག་རོ་ལྷ་ལོད་དང་ལེགས་སྡུག་བཙན་གསུམ་གྱིས་རྒྱལ་པོ་
བཀྲོངས། དེའང་ཆོས་འབྱུང་མཁས་པའི་དགའ་སྟོན་ལས། དེ་ནས་
བོད་འབངས་ཡོངས་ཀྱི་བསོད་ནམས་ནི། །སྣུམ་ཟད་མར་མེ་ལྟ་བུ་
ཡལ་ལ་ཐུག །རྗེ་ཡི་མངའ་ཐང་དགུན་ཁའི་ཆུ་བཞིན་བྲི། །རྒྱལ་
ཁྲིམས་སོག་རུལ་ཕོན་ཐག་བཞིན་དུ་ཞིག །ཆབ་སྲིད་ཕན་བདེ་ནམ་
མཁའི་འཇའ་བཞིན་ཡལ། །ནག་ཕྱོགས་སྤྱོད་པ་དཔྱིད་ཀྱི་རླུང་
བཞིན་ལངས། །བཟང་བྱེད་བསམ་པ་རྨི་ལམ་བཞིན་དུ་བརྗེད། །ལོ་
པཎ་མཆོད་གནས་རྣམས་ལ་ཞབས་ཏོག་མེད། །བློན་འབངས་དད་
པ་ཅན་རྣམས་ཤུགས་རིང་འབྱིན། །ཞེས་པའི་དུས་སྐབས་ངན་པ་དེ་
 

 མངོན་དུ་གྱུར་ཅིང་བློན་ངན་དེ་གསུམ་ནི་བོད་ཁམས་སིལ་བུར་འཐོར་
བའི་རྒྱུ་རྐྱེན་ཉེས་དགུའི་རྩ་བར་གྱུར་པའི་སྡིག་བློན་ནོ། །དེ་ནས་འུ་དུམ་
བཙན་ཏེ་གླང་དར་མ་རྒྱལ་སར་བཞག དེ་ནི་སྨོན་ལམ་ལོག་པས་
གྲུབ་པ་ཡིན་སྟབས་རྒྱལ་སྲིད་ཚུལ་བཞིན་དུ་མ་བསྐྱངས་པར་དམ་
པའི་ཆོས་བསྣུབས་པ་སོགས་མི་འཚམ་པའི་སྤྱོད་ངན་རྒྱ་ཆེ་བར་སྤེལ་
ཏེ། དེའང་ལོ་ཙཱ་བ་རྨ་རིན་ཆེན་མཆོག་དང་ཉང་ཏིང་འཛིན་སོགས་
བཀྲོངས། པཎྜི་ཏ་རྣམས་ས་མཐར་སྤྲད། བྲོས་པས་མ་ཐར་བའི་
རབ་བྱུང་རྣམས་ཁྱིམ་པར་ཕབ་ཏེ་རྔོན་བྱེད་དུ་བཅུགས། ལྷ་ས་དང་
བསམ་ཡས་བཤས་ར་བྱས། གཙུག་ལག་ཁང་མང་པོ་བཤིགས།
དཔེ་ཆ་རྣམས་མེ་ལ་བསྲེགས་ཤིང་ཆུ་ལ་བསྐུར་བ་ལྟ་བུས་འབངས་
ལ་མི་འོས་པའི་བྱ་བ་མང་དུ་སྤེལ་བས་འབངས་ཀྱི་འཚོ་བ་དང་རིག་
གནས་གང་ལའང་གྱོང་གུད་ཚབ་ཆེན་ཐེབས་ཏེ་མཐར་འབངས་གྱེན་
ལོག་བྱུང་། དེ་ནས་ཡེར་བ་བྲག་ལྷ་རི་ན་མཚམས་ལ་བཞུགས་པའི་
ལྷ་ལུང་དཔལ་གྱི་རྡོ་རྗེས་ཤེས་ཏེ་སྡིག་ཅན་རྒྱལ་པོ་མ་བསད་ན་ད་
དང་བསྟུད་མར་ཆོས་དང་རིག་གཞུང་ལ་གནོད་རྒྱུ་ཡིན་པར་རྟོགས་
ཏེ་རྒྱལ་པོ་ཉག་ཕྲན་གྱི་རྩེས་བསྒྲལ་ཏོ། །དེ་ལ་དེང་དུས་སུ་བོད་
ཀྱི་ལོ་རྒྱུས་སྤྱི་དོན་པདྨ་རཱ་གའི་ལྡེ་མིག་རྩོམ་པ་པོ་ན་རེ། དེ་ལྟར་ལྷ་
ལུང་དཔལ་གྱི་རྡོ་རྗེས་བཙན་པོ་དར་མ་བཀྲོངས་པའི་གྲུབ་འབྲས་

 དངོས་པོ་གང་ཐོབ་ཡོད་ཅེ་ན། སོ་ནམ་གྱི་ཞིང་པ་དང༌། གནག་
ཕྱུགས་ཀྱི་རྫི་བོ་ཡན་གྱིས་བློས་ཞིབ་པར་དཔྱད་ན་ཤེས་གསལ་ལྟར།
མངའ་རིས་མན་དང་མདོ་ཁམས་ཡན་གྱི་བོད་ཡོངས་ལ་དབང་
བསྒྱུར་བྱེད་པའི་ཆེན་པོ་བོད་ཀྱི་རྒྱལ་ཁམས་ཞེས་པ་དེ། སོག་མའི་
ཕོན་ཐག་ཆད་པ་ཇི་བཞིན་སིལ་བུར་འཐོར་ནས། ལོ་ངོ་བདུན་ཅུ་
ལྷག་ཙམ་གྱི་རིང་ལ་རྒྱུན་ཆད་མེད་པའི་ཟིང་ཆ་དང་འཁྲུག་རྩོད་
ལངས་ཏེ། བན་བོན་གཉིས་ཀའི་བསྟན་པ་མིང་གི་ལྷག་མ་ཙམ་དུ་
གྱུར་ཅིང་། ལོ་ངོ་བརྒྱ་ཕྲག་དུ་མའི་རིང་ལ། མི་རབས་ནས་མི་
རབས་བརྒྱུད་དེ་འཚོལ་སྡུད་དང་གསོག་འཇོག་བྱས་པའི་གལ་
འགངས་ཆེ་བའི་གནའ་རྟེན་དང་། གསུང་རབ་རྣམས་འབྱུང་བཞིའི་
ཀློང་དུ་རྒྱས་བཏབ་པའི་གྱོང་གུད་དེ་རེད། ཅེས་ཟེར་རོ། །འདི་
ནི་རྒྱུ་མཚན་མེད་པའི་སྨྱོ་གཏམ་འཇིག་རྟེན་པའི་གཏམ་དཔེར་ཁ་རོ་
ལ་འཁོར་ནས་མི་ངུ་བར་གྱང་ལ་འཁོར་ནས་ངུ་ཞེས་པའི་དཔེ་དང་
མཚུངས་ཏེ། བོད་དུ་ཟིང་ཆ་དང་འཁྲུག་རྩོད་སློང་མཁན་དེ་སྡིག་
རྒྱལ་གླང་དར་མ་ཡིན་པ་ལས་ལྷ་ལུང་དཔལ་གྱི་རྡོ་རྗེ་ག་ལ་ཡིན་ཏེ།
བོད་ཀྱི་ལོ་རྒྱུས་རྣམས་སུ་སྡིག་རྒྱལ་དེས་སངས་རྒྱས་ཀྱི་བསྟན་པ་
བཤིག དགེ་འདུན་པའི་སྡེ་རྣམས་གསོད་པ་དང་གཡོག་ཏུ་བཀོལ་བ།
ལྷ་ཁང་དང་ཆོས་དཔེ་མང་པོ་མེ་ལ་བསྲེགས་ཤིང་ཆུ་ལ་བསྐུར་བ་

 སོགས་ཆོས་དང་རིག་གཞུང་ལ་གནོད་སྐྱོན་དང་ཐ་ན་རི་དྭགས་ཉེས་
མེད་གསོད་དུ་འཇུག་པ་སོགས་བྱས་པས་འབངས་རྣམས་ཀྱིས་ངོ་
ལོག་བྱས་པར་བཤད་འདུག་པ་ལས་ལྷ་ལུང་དཔལ་གྱིས་རྡོ་རྗེས་དེ་
བསྒྲལ་བའི་དབང་གིས་དེ་ལྟ་བུའི་གནས་ཚུལ་ཞིག་འབྱུང་དོན་གང་
ཡང་མེད་དོ། །རྒྱ་ནག་གི་ལོ་རྒྱུས་སུའང་། རྒྱལ་བོ་འདི་ཆང་ལ་
དགའ་ཞིང་སྤྱོད་པ་ངན་པས། བོད་ཀྱི་རྒྱལ་ཁམས་ཐམས་ཅད་
འཁྲུགས༑ སི་ཧ་ཅེའུ་ལ་བོད་འབངས་དབང་བའི་རི་བརྩིགས་ཡོད་
པ་འགྱེལ། ཀླུ་ཆུ་ཞག་གསུམ་གྱེན་ལ་ལོག ལྟས་ངན་བྱུང་ཞིང་རྒྱལ་
ཁམས་ཞིག་པ་ཡིན་ནོ། །ཞེས་དང༌། བོད་ཀྱི་ལོ་རྒྱུས་རྒྱལ་
རབས་གསལ་མེར་ཡང་། རབ་ཏུ་བྱུང་བ་རྣམས་ལ་ལ་ཤན་པ་བཅོལ།
ལ་ལ་རྟགས་དང་ཕྲལ། ལ་ལ་རི་དྭགས་གཤོར་དུ་བཅུག་སོགས་
ནས་མྱ་ངན་དྲག་ཏུ་བྱེད་ཅིང་མགྲིན་གཅིག་ཏུ་རྒྱལ་པོ་ཆེན་པོ་སངས་
རྒྱས་ཀྱི་བསྟན་པ་རིན་པོ་ཆེ་སྨད་པར་མི་རིགས། སྔར་སྲོལ་བཟང་
པོ་ལ་དགོངས་ནས་ཡབ་མེས་ཀྱི་ཡིག་ཚངས་ལ་གཟིགས་ཤིག་ཅེས་
ངུས་སོ། །ཞེས་པའི་བར་དུ་གསལ་བ་ལྟར། རྒྱལ་པོ་རང་ཉིད་ཀྱིས་
མི་འོས་པའི་ལས་བྱས་པས་ཟིང་ཆ་དང་འཁྲུགས་རྩོད་ལངས་པའི་
འགོ་བརྩམས་པ་སོགས་བྱུང་བ་ཡིན་གྱི་ལྷ་ལུང་དཔལ་གྱི་རྡོ་རྗེས་
རྒྱལ་པོ་བསྒྲལ་པའི་རྐྱེན་གྱིས་བོད་ཁམས་ལ་དེ་ལྟ་བུ་བྱུང་བ་མ་ཡིན་
 

 པར་ཤིན་ཏུ་གསལ་བས་བསམ་བློ་ཞིབ་ཏུ་ཐོང་ལ་དཔྱོད་ཅིག འདི་
དང་འདི་འདྲ་བའི་སྨྱོ་གཏམ་བཤད་མཁན་བོད་མི་ངོ་ཚ་མེད་པ་དག་
གི་ཁྲོད་ན་ཤིན་ཏུ་མང་མོད་དེ་དག་སངས་རྒྱས་ཀྱི་བསྟན་པ་ལ་སྡང་
བའི་དབང་གིས་གཏམ་དེ་འདྲ་བྱུང་བར་གསལ་ཞིང་བརྟག་ན་རྒྱུ་
མཚན་གང་ཡང་མེད་དོ། །གླང་དར་མ་ལ་སྲས་འོད་སྲུང་དང་
ཡུམ་བརྟན་གཉིས་བྱུང༌། ཕྱི་མ་འདི་བོད་ཀྱི་རྒྱལ་རིགས་མ་ཡིན་
པས་རིགས་མ་དག་པ་ཡིན་ཟེར། གླང་དར་མ་བསྒྲིལ་རྗེས་སུ་བོད་
ཁམས་སིལ་བུར་གྱུར་པ་ཡིན་ལ་འདི་དུས་ནས་ཕྱིས་སུ་ས་སྐྱ་བས་
བོད་ཁམས་ལ་དབང་མ་བསྒྱུར་བའི་བར་དུ་བོད་ཕྱི་ལ་དབང་བའི་
རྒྱལ་པོ་ཞིག་མ་བྱུང་། འོད་སྲུང་དང་ཡུམ་བརྟན་གཉིས་ནང་མ་
མཐུན་པའི་རྐྱེན་གྱིས་ཡུམ་བརྟན་གྱི་དབུ་རུ་བཟུང་། འོད་སྲུང་གིས་
གཡོ་རུ་བཟུང་ནས་ནང་འཁྲུག་བྱུང་། བོད་ཡུལ་དུ་རིམ་གྱིས་ཁེང་
ལོག་བྱུང་སྟེ་ཐོག་མར་མདོ་སྨད་ནས་ཁེང་ལོག་བྱས། དེ་རྗེས་དབུ་རུ་
དང་གཡོ་རུ་སོགས་སུ་ཁེང་ལོག་བྱུང་། མཐར་བང་སོ་རྣམས་ཀྱང་
བརྐམ་ཆགས་ཅན་དག་གིས་བྲུས་ཏེ་རང་དགར་སྤྱད། འོད་སྲུང་ལ་
སྲས་མངའ་བདག་དཔལ་འཁོར་བཙན་འཁྲུངས། ཁྲི་ལྡེ་ཡུམ་བརྟན་
ལ་སྲས་ཁྲི་ལྡེ་མགོན་སྙན་འཁྲུངས་ཤིང་འོད་སྲུང་དང་ཡུམ་བརྟན་
གཉིས་ཀྱི་སྲས་བརྒྱུད་རྣམས་ཀྱི་ནང་ན་བསྟན་པ་ལ་ཞབས་ཕྱི་རྒྱ་

 ཆེར་སྒྲུབ་མཁན་བྱུང་ཞིང་། དེ་དག་ལས་རྒྱལ་བརྒྱུད་མང་པོ་བྱུང་སྟེ། །
གཙོ་བོ་མངའ་རིས་རྒྱལ་རྒྱུད་དང་ཡ་ཚེའི་རྒྱལ་རྒྱུད་དང་ཡར་ལུང་
རྒྱལ་རྒྱུད་དང་ལྷ་སའི་རྒྱལ་རྒྱུད་བཅས་སོ། །འདི་དག་གི་ལོ་
རྒྱུས་ནི་གཞན་ལས་རགས་རིམ་ཙམ་ཤེས་དགོས་སོ། །སྤྱིར་དེ་
དུས་འོད་སྲུང་དང་ཡུམ་བརྟན་གཉིས་ཀྱི་དུས་ནང་འཁྲུགས་བྱུང་བ་
མ་གཏོགས་ཕྱིས་སུ་རྒྱ་གར་དང་གར་ལོག་གི་ཡུལ་དང་སྐབས་
འགར་མ་མཐུན་རྐྱེན་གཡུལ་བཀྱེས་ཏེ་ས་མཚམས་བསྲུངས་པ་ལས་
ནང་ནས་ནང་འཁྲུགས་སོགས་མ་བྱུང་བར་འདུག རྒྱ་ནག་དང་ཡང་
འབྲེལ་བ་དང་དམག་འཁྲུགས་གང་ཡང་མ་བྱུང་། སྤྱིར་གླང་དར་
མས་བསྟན་པ་བསྣུབས་པའི་རྐྱེན་གྱིས་བོད་སིལ་བུའི་སྐབས་བོད་
མིས་གལ་ཆེའི་བྱ་བ་དེ་དམ་ཆོས་སླར་གསོ་བྱེད་པ་ལ་དམིགས་ཏེ་རྒྱ་
གར་དང་བལ་ཡུལ་དུ་བགྲོད་དེ་དམ་ཆོས་བོད་ནང་དུ་དར་སྤེལ་བྱེད་
རྒྱུ་དེ་དོ་གལ་ཅན་དུ་བརྩིས་འདུག་གོ །སྐབས་འདིར་འབྲོམ་
སྟོན་པ་རྒྱལ་བའི་འབྱུང་གནས་ཀྱིས་མངོན་ཤེས་ཀྱིས་གཟིགས་ཏེ་
བོད་ཡུལ་གྱི་ངོས་འཛིན་བཀའ་བསྩལ་པ་ནི། ཨོཾ་སྭ་སྟི། མཐོ་ལྡིང་
གསེར་གྱི་ལྷ་ཁང་དུ། །རྒྱལ་པོ་ས་ཡི་སང་ག་ཡིས། །འབྲོམ་སྟོན་
རྒྱལ་བའི་འབྱུང་གནས་ལ། །བོད་ཀྱི་གནས་ཚུལ་འདི་ཞུས་སོ། །
བོད་ཀྱི་སྐྱབས་གནས་ས་ཡི་བདག །ཐོགས་མེད་ལྡན་པའི་བློ་གྲོས་
 

 ཅན༑ ༑འབྲོམ་རྗེ་དམ་པ་ཚུར་གསོན་དང་། །རྒྱལ་བོ་ས་ཡི་སང་ག་ང་། །
རྒྱ་གར་རི་ཐང་ཡངས་པོ་ནས། །བོད་ཡུལ་རི་སུལ་ཆེན་པོ་འདིར། །
ཨ་ཏི་ཤ་ཡི་རྗེས་འབྲངས་ནས། །བདག་གི་ཡུལ་ལ་མཁས་ན་ཡང་། །
རྒྱུས་མེད་ཡུལ་འདིར་མགོ་བོ་འཐོམ། །དེ་ཕྱིར་བོད་ཀྱི་ཡུལ་འདི་ན། །
ཡུལ་གྱི་ས་དཔྱད་དུ་རུ་སྲིད། །དེ་ལ་འབྲོམ་གྱིས་ལན་གསུངས་པ། །
ས་བདག་རྒྱལ་བོ་ང་ལ་ཉོན། །སྤྱི་མིང་ཁ་བ་ཅན་ལྗོངས་ན། །སྒོས་
མིང་དབུས་གཙང་ཁམས་གསུམ་ཟེར། །དྭགས་ཀོང་ལོང་པོ་ཉང་
དང་བཞི། །མཐའ་འཁོབ་བྱུང་ཐང་འབྲོག་དང་ལྔ། །ཡུལ་གྱི་ས་
དཔྱད་བརྒྱད་དུ་གནས། །མངའ་རིས་ལ་ཡང་རྣམ་པ་གསུམ། །
གཙང་ལ་གཡས་རུ་གཡོན་རུ་གཉིས། །ཟར་དང་འབྲི་ཚལ་ལྷོ་མོན་
གསུམ༑ ༑སྲད་དང་རུ་མཚམས་འུ་ཡུག་ཤངས། །ལ་ཕྲན་ལུང་ཕྲན་
ཉིས་བརྒྱ་གསུམ། །དབུས་ན་དབུ་རུ་གཡོ་རུ་གཉིས། །དབུ་རུ་ལ་
ཡང་ལྷོ་བྱང་གཉིས། །ལྷོ་ན་ཕན་ཡུལ་སྟོད་ལུང་གཉིས། །བྱང་ན་ཞོ་
དང་མལ་གྲོ་གཉིས། །ལུང་ཕྲན་ཆེན་པོ་ཉིས་བརྒྱ་གསུམ། །སྟོད་
སྨད་ཆ་ལ་སྟོང་ཕྲག་བཞི། །ཁམས་ཀྱི་ཆ་ལ་ཉིས་བརྒྱ་བཅུ། །མདོར་
ན་གངས་རིའི་ཁྲོད་འདི་ན། །ལུང་ཆེན་སྟོང་དང་ལྔ་བརྒྱ་དང་། །ལུང་
སུལ་ཁྲི་དང་ཉིས་སྟོང་ཡོད། །རི་བོ་ཁྲི་ཕྲག་བཅུ་བཞི་ཡོད། །རི་ཕྲན་
འབུམ་ཚོ་ཉི་ཤུ་ལྔ། །ཐང་ཆེན་སྟོང་དང་དྲུག་ཅུ་བདུན། །ཐང་ཕྲན་
 

འབུམ་ཕྲག་བཅུ་བདུན་ཡོད། །ཆུ་བོ་ཆེན་པོ་བཞི་རུ་གནས། །ཆུ་
ཕྲན་འབུམ་ཚོ་སུམ་ཅུ་ལྔ། །ཆུ་མིག་འབུམ་ཕྲག་བཞི་བཅུ་དྲུག །
བྲག་རི་ཁྲི་ཕྲག་དགུ་རུ་གནས། །ལམ་འཕྲང་ཁྲི་ཕྲག་བཅུ་དགུ་སྟེ། །
བོད་ཡུལ་ཁྱོན་ནི་དེ་ཙམ་ཞིག །ས་ཡི་སང་ག་ཆེས་མཚར་ནས། །
འབྲོམ་ལ་སླར་ཡང་འདི་ཞུས་པ། །བོད་ལཤིང་སྒོ་དུ་ཞིག་ཡོད། །
འབྲོག་ན་སྦྲ་ཁྱིམ་དུ་ཞིག་གནས། །སྡེ་དགོན་ལྷ་ཁང་གྲངས་ལ་དུ། །
མིག་ཅན་ཁྱོད་ཀྱིས་བསྟན་དུ་གསོལ། །འབྲོམ་རྗེས་དེ་ལ་ལན་
གསུངས་པ། །ཤིང་སྒོ་འབུམ་ཚོ་ལྔ་སྟོང་ཡོད། །སྦྲ་ཁྱིམ་འབུམ་ཕྲག་
ཉི་ཤུ་བཞི། །སྡེ་དགོན་ལྔ་བཅུ་རྩ་ལྔ་ཡོད། །ས་ཡི་སང་ག་ཡ་མཚན་
ནས༑ ༑སླར་ཡང་ཞིབ་ཏུ་འདི་ཞུས་སོ། །བོད་ཀྱི་མི་ལ་སྐྱེས་པ་དུ། །
ཟ་མ་བུད་མེད་ཇི་ཙམ་ཞིག །དེ་དག་ཀུན་ལ་ཆོས་མཛད་དུ། །ཆོས་
བྱེད་ཀུན་ལས་ཡར་འགྲོ་དུ། །འབྲོམ་རྗེས་དེ་ལ་ལན་གསུངས་པ། །
བོད་ན་སྐྱེས་པ་བྱེ་བ་གསུམ། །ཟ་མ་བུད་མེད་བྱེ་བ་བཞི། །ཆོས་ལ་
སྤྱོད་པ་ཁྲི་ཕྲག་བཞི། །ཡར་འགྲོའི་ཆོས་པ་བཞི་བརྒྱ་སྟེ། །ས་ཡི་
བདག་པོ་ཚུར་གསོན་དང༌། །ངོ་བོའི་ལས་ཀྱི་མེ་ལོང་ལ། །ལས་ཀྱི་
གཟུགས བརྙན་སྣ་ཚོགས་འཆར། །འཁྲུལ་བ་མངའ་བ་རྗེ་ལ་
བཤགས༑ ༑ས་བདག་ཐུགས་དགོངས་རྫོགས་པར་མཛོད། །ཅེས་
བོད་ཀྱི་རྣམ་བཞག་གསུངས་པ་ལས་དཔག་ན་སྐབས་དེའི་བོད་ཅེས་
 

 པ་ཇི་འདྲ་ཞིག་ཡིན་པ་གསལ། དེ་ནས་བོད་སིལ་བུར་འཐོར་རྗེས་
སུ་དཔལ་ལྡན་ས་སྐྱ་བས་བོད་ཆོལ་ཁ་གསུམ་ལ་ཇི་ལྟར་དབང་
བསྒྱུར་ཚུལ་ནི། དེའང་ཧོར་ཇིང་གིར་རྒྱལ་པོ་ཞེས་འཛམ་གླིང་ཐོག་
དམག་དོན་རྒྱ་ཆེ་བ་དེས་མངའ་ཐང་རྒྱ་བསྐྱེད་དེ་བྱང་ཕྱོགས་ཨུ་རུ་སི་
དང་ཤར་ལྷོའི་རྒྱ་ནག་ཡོངས་ལ་དབང་བསྒྱུར། ཁོའི་བུ་རྣམས་ཀྱིས་
ཡུལ་ཁམས་མང་པོའི་རྒྱལ་པོ་བྱས། སྤྱི་ལོ་༡༡༩༥ལོ་ཧོར་ཇིང་གིར་
རྒྱལ་པོའི་དམག་བོད་ཀྱི་ས་མཚམས་སུ་སླེབས། བོད་ཀྱིས་ཁྲལ་
ནོར་ཕྲན་བུ་རེ་སྟེར་བའི་ཐབས་ཀྱིས་རེ་ཞིག་ལ་དམག་བཟློག་
མཐར་རྒྱལ་པོ་སྤྱི་ལོ་༡༢༢༧ལོ་ལ་ཚ་བའི་ནད་ཀྱིས་གཤེགས། བུ་ཨུ་
གོ་ཏའི་རྒྱལ་སར་བཀོད། བོད་ཀྱིས་ལོ་ཤས་ལ་ཁྲལ་མ་སྤྲད་པའི་
རྐྱེན་གྱིས་ཧོར་རྒྱལ་ཁྲོས་ཏེ་དམག་ཁྲི་གསུམ་བོད་དུ་དྲངས་ནས་མདོ་
སྟོད་སྤྱད་ཀྱི་མི་མང་པོ་བསད། གཙུག་ལག་ཁང་དུ་མ་མེ་ལ་
བསྲེགས། རྭ་སྒྲེང་གི་གྲྭ་བ་ལྔ་བརྒྱ་ལྷག་བསད། བོད་ཁམས་ཆམ་
ལ་ཕབ་ཏེ་མཐར་རྒྱལ་པོ་གོ་ཏན་གྱིས་འཁོན་གྱི་གདུང་བརྒྱུད་དཔལ་
ལྡན་ས་སྐྱ་བའི་ས་སྐྱ་པཎ་ཆེན་སྤྱན་དྲངས། དེའི་སྟབས་ཀྱིས་རེ་ཞིག་
བར་བོད་ལ་གསོད་བཅོམ་ཆེན་པོ་མ་བྱུང་། ས་པཎ་འདས་རྗེས་སུ་
ཧོར་གྱིས་སླར་ཡང་བོད་ལ་དམག་དྲངས། འགྲོ་མགོན་ཆོས་རྒྱལ་
འཕགས་པ་སེ་ཆེན་རྒྱལ་བུས་གདན་དྲངས་ཏེ་བླ་མཆོད་མཛད། སེ་
 

 ཆེན་རྒྱལ་པོ་རང་ལོ་ཞེ་དྲུག་ཐོག་རྒྱལ་སར་འཁོད་དེ་རྒྱ་སོག་མན་
གསུམ་སོགས་མི་རིགས་དུ་མ་ལ་དབང་བསྒྱུར། འཕགས་པ་རིན་པོ་
ཆེ་གོང་མའི་རྒྱལ་སར་ཕེབས། གོང་མས་འཇའ་ས་ཐོག་མར་གནང་།
རྒྱལ་པོ་བཙུན་མོ་གཙོས་རྒྱལ་བློན་སྐལ་ལྡན་ཉེར་ལྔ་ལ་ཡི་དམ་ཀྱི་རྡོ་
རྗེ་སོགས་ཀྱི་དབང་ལན་གསུམ་གྱི་བར་བསྐུར། དབང་དང་པོའི་
ཡོན་ལ་རྒྱལ་པོས་བོད་ཁྲི་སྐོར་བཅུ་གསུམ་ཕུལ། གཉིས་པའི་
སྐབས་སུ་བོད་ཆོལ་ཁ་གསུམ་ཕུལ། གསུམ་པའི་སྐབས་སུ་དབང་
ཡོན་དུ་རྒྱའི་ཡུལ་ཆེན་པོ་ཞིག་ཕུལ། རྟེན་གསུམ་གསེར་དངུལ་དར་
གོས་སོགས་དངོས་སྐྱེས་བགྲང་གིས་མི་ལང་ངོ༌། །དེས་ན་ས་
སྐྱ་བས་བོད་ཆོལ་ཁ་གསུམ་ལ་མངའ་དབང་བསྒྱུར་ཚུལ་དེ་ལྟར་དུ་
ཡིན་ལ་དེ་ཡང་ཧོར་དང་བོད་ཀྱི་འབྲེལ་བ་ནི་ཡོན་མཆོད་བར་གྱི་འབྲེལ་བའོ།
།དེའང་ས་སྐྱ་བ་ལ་བདག་དབང་འཛིན་པའི་བླ་དཔོན་གཉིས་ལས།
བླ་མ་འཕགས་པ་རིན་པོ་ཆེ་དང༌། སློབ་དཔོན་དྷརྨ་པ་དང་། ཤར་བ་
འཇམ་དབྱངས་རིན་ཆེན་རྒྱལ་མཚན་དང༌། བདག་ཉིད་ཆེན་པོ་
བཟང་པོ་དཔལ། ནམ་མཁའ་ལེགས་པ་སོགས་ཀྱིས་རིམ་པར་
བསྐྱངས་སོ། །ས་སྐྱ་བའི་དཔོན་གྱི་རིམ་པ་ལ། དཔོན་ཤཱཀྱ་
བཟང་པོ་ནས་རྒྱལ་བ་བཟང་པོའི་བར་ཉི་ཤུ་ཙམ་རེ་བགྲངས་འདུག་
ལ༑ དེའང་འགྲོ་མགོན་ཆོས་རྒྱལ་འཕགས་པ་ལ་བོད་སྤྱི་རབ་བྱུང་
 

 བཞི་པའི་ཆུ་གླང་ལ་ཕུལ་བ་ནས་ཤིང་ཁྱིའི་བར་འཕགས་པས་བདག་
མཛད༑ དེ་རྗེས་ཤིང་ཕག་ནས་བཞི་ཐོག་པ་དང༌། དེ་ནས་ཤར་བ་
དང་༑ དེ་ནས་ཁང་གསར་ཆེན་མོ་གསུམ་གྱིས་ལོ་ཉེར་ལྔ་རེར་
བདག་མཛད་པས་དོན་ལྔ་སྟེ་སྔ་ཕྱི་བསྡོམས་པས་ལོ་དགུ་བཅུ་གོ་དྲུག་
ཙམ་ལ་ས་སྐྱས་བོད་ཡོངས་ལ་དབང་བསྒྱུར་ཏོ། །ས་སྐྱ་བའི་རིང་
ལ་དཔོན་ཆེན་ཀུན་དགའ་བཟང་པོ་ཧོར་དམག་གིས་བསད། བྱང་
རིན་པ་གཡོག་གིས་བཀྲོངས། གཞོན་དབང་དང་བྱང་རྡོར་དང་ཨང་
ལེན་གསུམ་གྱི་འབྲི་གུང་བ་དང་འཐབ། ཁྱད་པར་ཨང་ལེན་གྱི་
སྐབས་འབྲི་གུང་བས་དམག་གིས་བྱ་ཡུལ་དགོན་མེར་བསྲེགས་ཤིང་
བླ་མ་གཙང་སྟོན་བཀྲོངས། སྟོད་ཧོར་གྱི་རྒྱལ་པོ་ཧུ་ལའི་ཧའི་དམག་
ཁྲིད་ནས་ས་སྐྱར་དམག་དྲངས་ཏེ་ས་སྐྱ་གཏོར་ནས་དབང་ཆ་འཕྲོག་
རྩིས་བྱེད་སྐབས་སུ་ཨང་ལེན་གྱིས་ཁྲི་སྐོར་བཅུ་གཉིས་ཀྱི་དམག་
བསྡུས་ནས་འབྲི་གུང་བའི་ཐོག་ཏུ་དམག་དྲངས་ཏེ་འབྲི་གུང་གི་
གཟིམ་སྐྱིལ་མ་གཏོགས་ཐམས་ཅད་མེ་ལ་བསྲེགས་ཤིང་འབྲི་གུང་
གླིང་ལོག་ཏུ་གྲགས་པའི་གནས་ཚུལ་ཚབ་ཆེན་དེ་བྱུང་། རྒྱལ་བ་
བཟང་པོའི་སྐབས་དབང་བརྩོན་པས་དཔོན་ཆེན་གྱི་གོ་ས་འཕྲོག་
རྩོད་བྱས་ཤིང་ས་སྐྱ་བ་ནང་མ་འགྲིགས་པ་དང་དཔོན་རྒྱལ་བཟང་
དང་དབང་བརྩོན་དང་ཨང་ལེན་གསུམ་གྱི་རིང་ལ་ཕག་གྲུའི་ཁྲི་སྐོར་
 

དང་འཐབ་པས་མཐར་ཕག་གྲུ་རྒྱལ་ཏེ་ས་སྐྱའི་སྲིད་དབང་ཉམས་
ནས་ཕག་གྲུའི་ལག་ཏུ་ཤོར། དེའང་ཕག་གྲུ་བྱང་ཆུབ་རྒྱལ་མཚན་
གྱིས་རབ་བྱུང་དྲུག་པའི་ས་གླང་ལ་བོད་ཡོངས་ལ་དབང་བསྒྱུར།
ཁོང་ནི་ལྷ་གཟིགས་རླངས་ཀྱི་གདུང་རྒྱུད་དུ་འདུག དེས་རྫོང་བཅུ་
གསུམ་བརྩིགས། ཁྲིམས་ཡིག་ཞལ་ལྕེ་བཅོ་ལྔ་གཏན་ལ་ཕབ་ཏེ་
རང་སྲིད་སྐྱོང་བ་ལ་གཞན་ལ་མི་བརྟེན་ཞིང་ཁྲིམས་དོན་ལ་མཁས་
པས་མཛད་རྗེས་རླབས་ཆེན་གྱི་མངའ་ཐང་རྒྱས། དེ་རྗེས་འཇམ་
དབྱངས་ཤཱཀྱི་རྒྱལ་མཚན་དང་དེ་རྗེས་གྲགས་པ་བྱང་ཆུབ་དང་དེ་
རྗེས་སྤྱན་སྔ་བསོད་ནམས་གྲགས་པ་དང་མི་དབང་གྲགས་པ་རྒྱལ་
མཚན་རྣམས་ཁྲིར་ཕེབས། མི་དབང་གྲགས་པ་རྒྱལ་མཚན་འདི་ཏ་
མིང་ཡུང་ལོས་གདན་འདྲེན་བྱས་ཀྱང་མ་བྱོན། འབངས་ཀྱིས་གུས་
བཀུར་ཆེ་བས་གོང་མ་རྒྱལ་པོ་ཆེན་པོ་ཞེས་མཚན་དངོས་སུ་ཐོགས།
དབུས་གཙང་ཀུན་ཏུ་ཁོང་གིས་བཀའ་ལུང་འཛིན་མཁན་ཤ་སྟག་བྱུང་།
མྱང་སྟོད་རབ་བརྟན་ཀུན་བཟང་འཕགས་ཀྱི་ཐོག་ཏུ་དཔུང་འཇུག་
ལན་གཉིས་ཙམ་བྱས་པ་མ་གཏོགས་སྡེ་གཟར་གང་ཡང་མ་བྱུང་བར་
དབུས་གཙང་མདོ་ཁམས་ཐམས་ཅད་ཞི་འཇམ་དུ་གནས། བློན་དང་
རྫོང་དཔོན་སོགས་ཕྱི་ནང་གི་བློན་པོ་མང་། དེ་ནས་གོང་མ་གྲགས་
པ་འབྱུང་གནས་དང་དེ་རྗེས་ཀུན་དགའ་ལེགས་པ་དང་དེ་རྗེས་
 

 པ་དང་ངག་དབང་གྲགས་པ་སོགས་བྱུང་ངོ༌། །ཕག་གྲུ་བྱང་ཆུབ་
རྒྱལ་མཚན་གྱིས་ས་སྐྱའི་སྲིད་དབང་འཕྲོག་སྟེ་བོད་དང་སོག་པོའི་
བར་གྱི་ཆབ་སྲིད་ཀྱི་འབྲེལ་བ་བཅད་དེ། བོད་མི་རང་ཉིད་ཀྱི་ཐུན་
མིན་འཛིན་སྐྱོང་གི་ལམ་ལུགས་གསར་བཏོད་བྱས། གྲགས་པ་
འབྱུང་གནས་ཀྱི་རིང་ཙམ་ནས་རིན་སྤུངས་པའི་ལག་ཏུ་དབང་སྣེ་
ཤོར་ཏེ་བོད་རྒྱལ་གྱི་མིང་ཡོད་ནའང་ས་སྡེ་རྣམས་རིམ་གྱིས་ཤོར་ཏེ་
དུས་མི་བདེ་བ་བྱུང་ནས་རིམ་གྱིས་རྒྱལ་སྲིད་ཉམས། དེ་ལྟར་ཕག་
གྲུར་དབང་ཆ་ཐོབ་པའི་རབ་བྱུང་དྲུག་པའི་ས་གླང་ནས་རབ་བྱུང་
བདུན་པའི་ཤིང་ཡོས་ལོའི་བར་ལ་ཕག་གྲུ་ཁྲི་ཐོག་རྣམས་ཀྱིས་
དབུས་གཙང་གཉིས་སུ་དབང་བསྒྱུར་ནས་མཐར་རིན་སྤུངས་པའི་
ལག་ཏུ་བོད་ཀྱི་སྲིད་ཤོར། རིན་སྤུངས་པའི་མི་རྒྱུད་ནི་སྔོན་ཤ་ཁྲིའི་
སྐབས་མ་སངས་ལ་ཁར་ཁྱེའུ་མཚན་དང་ལྡན་པ་ཞིག་བྱུང་བ་ལ་སྒེར་
དཔལ་ལེགས་འོད་ཞེས་བྱ་ཞིང་དེའི་གདུང་རྒྱུད་ཀྱིས་སྲོང་བཙན་
དང་ཁྲི་སྲོང་ལྡེ་བཙན་སྐབས་བློན་པོ་བྱེད་མྱོང་བའི་བརྒྱུད་པ་ཡིན་
ཞེས་བཤད༑ རིན་སྤུངས་ངག་དབང་རྣམ་རྒྱལ་དང་ངག་དབང་
འཇིགས་གྲགས་སོགས་ཁྲི་ཐོག་བཞིས་རབ་བྱུང་བདུན་པའི་ཤིང་
ཡོས་ནས་རབ་བྱུང་དགུ་པའི་ཤིང་གླང་བར་བོད་ཀྱི་སྲིད་དབང་
 

 བཟུང་ཞེས་འཁོད་༑ ཤིང་གླང་གི་ལོ་ནས་གཙང་རོང་གི་རིན་སྤུངས་
པ་ཚེ་བརྟན་རྡོ་རྗེས་བསམ་འགྲུབ་རྩེ་བཟུང་ནས་གཙང་ཕྱོགས་ལ་
དབང་བསྒྱུར་ཏེ་གཙང་སྟོད་རྒྱལ་པོ་རུ་གྲགས། དེ་རྗེས་སུ་ལྷ་དབང་
རྡོ་རྗེ་དང་བསྟན་སྲུང་དབང་པོ་གཉིས་ཀྱིས་རེ་ཞིག་བར་སྲིད་བཟུང་
ཞིང་། དེ་ནས་གཙང་པ་ཕུན་ཚོགས་རྣམ་རྒྱལ་གྱིས་མངའ་རིས་དང་
ལྷོ་པ་དང་བྱང་པ་རྣམས་མངའ་འོག་ཏུ་བསྡུས། དེ་ནས་སྡེ་པ་བསྟན་
སྐྱོང་དབང་པོས་སྲིད་བཟུང་། གཙང་པ་རྒྱལ་པོས་རབ་བྱུང་དགུ་པའི་
ཤིང་གླང་ནས་རབ་བྱུང་བཅུ་གཅིག་པའི་ཆུ་རྟ་ལོའི་བར་ཆབ་སྲིད་
བསྐྱངས། མཐར་གུ་ཤི་ཧན་གྱིས་གཙང་རྒྱལ་བཟུང་ཞིང་བོད་ཁྲི་
སྐོར་བཅུ་གསུམ་རྒྱལ་དབང་ལྔ་པ་ཆེན་པོ་ལ་ཕུལ་ཏེ་དགའ་ལྡན་ཕོ་
བྲང་གིས་བོད་ཡོངས་ཀྱི་ཆོས་སྲིད་གཉིས་ལ་དབང་བྱས། དེ་ལྟར་
རྒྱལ་དབང་ལྔ་པའི་རིང་ནས་གཞི་རྩའི་ཐོག་རྒྱལ་བ་སྐུ་འཕྲེང་རིམ་
བྱོན་ལ་ཆོས་སྲིད་གཉིས་ཀྱི་དབང་ཡོད་དོ། །དེ་ནས་སྐུ་ཕྲེང་དྲུག་པ་
ཚངས་དབྱངས་རྒྱ་མཚོ། བདུན་པ་བསྐལ་བཟང་རྒྱ་མཚོ། བརྒྱད་པ་
འཇམ་དཔལ་རྒྱ་མཚོ། དགུ་པ་ལུང་རྟོགས་རྒྱ་མཚོ། བཅུ་པ་ཚུལ་
ཁྲིམས་རྒྱ་མཚོ༑ བཅུ་གཅིག་པ་མཁས་གྲུབ་རྒྱ་མཚོ། བཅུ་གཉིས་པ་
ཕྲིན་ལས་རྒྱ་མཚོ། བཅུ་གསུམ་པ་ཐུབ་བསྟན་རྒྱ་མཚོ། བཅུ་བཞི་པ་
བསྟན་འཛིན་རྒྱ་མཚོ་ཕྱོགས་ལས་རྣམ་པར་རྒྱལ་བའི་སྡེ་བཅས་ཀྱིས་
 

མཛད་འཕྲིན་ཉིན་བྱེད་དབང་པོས་བསྐྱངས་པ་ཡིན་ནོ། །དེ་དག་
གི་ནང་ནས་རྒྱལ་དབང་ལྔ་པ་དང་བདུན་པ་བཅུ་གསུམ་པ་བཅུ་བཞི་
པ་རྣམས་ཀྱི་མཛད་འཕྲིན་ནི་ཤིན་ཏུ་དར་བའི་རྩེ་མོར་སོན་པ་ལགསསོ། །
མ་སྨད་ལྷག་བསམ་ཁ་བ་རི་པར་འཆང་། །
གནའ་དེང་རིག་པའི་གཞུང་ལུགས་ཀུན་ལ་སྦྱང༌། །
ཕུགས་ཀྱི་འདུན་མ་དམ་པའི་ཆོས་ལ་ཕྱོགས། །
འདི་གསུམ་གངས་ཅན་བོད་མིའི་མདུན་ལམ་ཡིན། །
གནའ་དུས་ཡར་ཐོན་ཅན་གྱི་གངས་ཅན་བོད། །
ད་ལྟ་རྗེས་སུ་ལུས་པའི་ཚུལ་རྟོགས་ནས། །
མ་འོངས་རང་ལུས་རང་གིས་འདེགས་པའི་དཔལ། །
 བཙན་པོ་ཁྲི་སྲོང་དུས་བཞིན་འགྱུར་བར་སྨོན། །
ཞེས་བོད་ཀྱི་རྒྱལ་རབས་བརྗེད་བྱང་བསྡུས་པ་འདི་ནི་རང་གནས་གསེར་ལྗོངས་བླ་
མ་རུང་ལྔ་རིག་ཆོས་ཀྱི་གྲོང་ཁྱེར་གྱི་རང་ཤགས་ནས་བྲིས་པའི་དགེ་བས་བསིལ་
ལྗོངས་ཆོས་སྲིད་ཀྱི་དཔལ་ཡོན་རྒྱས་པའི་རྒྱུར་གྱུར་ཅིག་གུ །

རྡོ་རིང་གི་སྐོར་གླེང་བ།
སྤྱིར་རྡོ་རིང་གི་ངོས་ལ་ལོ་རྒྱུས་དང་སྲིད་དོན་སྐོར་གལ་ཆེ་བ་བརྐོས་
ཏེ་འཇོག་པ་ནི་རང་ཅག་བོད་ཙམ་དུ་མ་ཟད་རྒྱལ་ཁབ་གཞན་གྱི་
སྲོལ་ལའང་ཡོད་པ་ཡིན། དེ་ནི་ཐབས་ལམ་བཟང་ཤོས་ཤིག་ཡིན་ཏེ།
ཡུན་རིང་པོར་གནད་དོན་དེ་རིགས་ཕྱིས་འབྱུང་ཀུན་གྱིས་ཤེས་
རྟོགས་འབྱུང་བ་ལ་ཕན་པ་རྒྱ་ཆེན་པོ་ཡོད་པ་དང་ལོ་རྒྱུས་དེ་མི་
རབས་ནས་མི་རབས་བར་གནས་ཐུབ་པ་ལ་ཡི་གེ་ལས་གནས་ཡུན་
ཤིན་ཏུ་རིང་བ་སོགས་དགེ་མཚན་ཆེན་པོ་ཡོད། དེར་བརྟེན་རང་
ཅག་ཁ་བ་རི་བས་ཀྱང་སྔོན་གྱི་དུས་སུ་རྡོ་རིང་མང་དག་ཅིག་གི་ངོར་
སྲིད་དོན་གལ་ཆེ་བ་དེ་རིགས་གསལ་བོར་བཀོད་ཡོད། དཔེར་
ན་ཆོས་རྒྱལ་ཁྲི་སྲོང་ལྡེ་བཙན་གྱི་དུས་སུ་བསམ་ཡས་མཆོད་རྟེན་
དཀར་པོའི་ནང་རྫོངས་སུ་རིང་བསྲེལ་སྤྱན་འདྲེན་པ་སོགས་ཀྱི་ཆེད་
དུ་མ་ག་དྷ་ལ་བོད་དམག་དྲངས་ཚུལ་རྦ་བཞེད་དུ་བཤད་ལ། དེའང་
འདི་ལྟ་སྟེ། རྒྱལ་པོས་བོད་ཀྱི་རྟ་རྔོག་ཆགས་སྒྲས་མནན་པ་གཅིག་
ཀྱང་མ་ལུས་པར་ཆད་ལ་བསྔོས་ཏེ། འགོས་ཀྱིས་ཕག་རིར་དུས་
བཏབ། རྟ་པའི་དམག་རྣམས་དཔའ་མོ་དཔལ་ཐང་དུ་གྲངས་ལ་
 

བཏབ། རྒྱ་གར་ཐང་དུ་བརྟོལ་བ་དང་། ཡུལ་དེའི་རྒྱལ་པོ་བྱེད་ནས།
མཐའ་འཁོབ་ཀྱི་རྒྱལ་པོ་དེའི་རྟ་པ་འདི་འདྲ་ན། དཔུང་བུ་ཆུང་དང་།
ཤིང་རྟ་དང༌། གླང་པོ་ཆེའི་ཚོགས་ཇི་འདྲ་ན་ཞེས། ཕོ་བྲང་གི་ཡ་ལད་
ལ་བཙན་པོའི་ལྷམ་བཏགས་ཏེ། དེའི་འོག་ན་ཕར་འཁོར་དང་
བཅས་པ་འཛུལ་ནས༑ ངའི་རྒྱལ་ཁམས་འདི་བཙན་པོ་ཁྱོད་ཀྱི་
ཞབས་འོག་ཏུ་འཛུལ་བས༑ ཁྱོད་ཀྱི་ཆབ་སྲིད་བྱེད་དེ། བཅའ་དང་
སྐྱེས་ལོ་ཐང་དུ་འཇལ་ལོ་ཞེས་ཁས་བླངས་ནས་མངའ་འོག་ཏུ་འདུས།
དེ་ནས་གང་བརྒལ་ནས་མ་ག་དྷར་དམག་དྲངས་པ་དང་། མ་ག་དྷ་
པ་རྣམས་ཀྱིས་ནོར་ཐམས་ཅད་ཨོ་ཏན་ཏ་པུ་རིར་བསྐྱལ་ནས། མི་
ཐམས་ཅད་རྒྱ་གར་ཤར་ཕྱོགས་སུ་བྲོས་པས་གཡུལ་སྤྲོད་མ་དགོས་
པར་བྱང་ཆུབ་ཤིང་ལ་མཆོད་པ་ཕུལ། ཞེས་སོགས་ནས། གངྒཱའི་
འགྲམ་དུ་བོད་ཀྱི་མི་བསྐོས་ནས། འདི་ཚུན་ཆད་བོད་ཀྱི་ས་བཅད་
ཡིན་པས་རྡོ་རིང་གྱིས་ཤིག་ཅེས་བཀའ་སྩལ་པ་བཞིན་བྱེ་ཁུང་དུ་
ལྕགས་ཀྱི་ཀ་བ་བཙུགས་ཏེ༑ ཕྱིས་བྲུ་ཤའི་དམག་གིས་དེ་བཤིག་
པས། མ་ཞིག་པར་མེ་ལ་བཞུས་པའི་འཕྲོ་ཡོད་དོ། །དེའི་ལུང་ཁུག་
ན་ཀ་བ་སྲུང་བའི་མིའི་རིགས་ལས་མཆེད་པ་འབོ་ཊ་ཐང་གུ་རའི་
རིགས་ཞེས་བྱ་བའི་གྲོང་ཁྱེར་གཅིག་ཀྱང་ཡོད་དོ། ཞེས་སོགས་
གསུངས་པ་ལྟར་རྒྱ་གར་གངྒའི་འགྲམ་དུ་རྡོ་རིང་བཙུགས་པར་

 བཤད་པ་ལྟ་བུ་ཡིན། འདིར་ཐོར་བུ་དེ་ཀུན་གྱིས་དཔྱད་གཞིར་མཁོ་
གལ་ཆེ་བར་དམིགས་ཏེ་བཀོད་ན། ལྷ་སའི་རྡོ་རིང་ཕྱི་མར། བཙན་
ཕོ་ཁྲི་སྲོང་ལྡེ་བཙན་གྱི་རིང་ལ། ངན་ལམ་ཀླུ་ཁོང་གློ་བ་ཉེ་ལ་བཀའ་
གྲོས་ཆེ་ནས། ཐུགས་བརྟནད་ཏེ། ནང་བློན་བཀའ་ལ་གཏོགས་པར་
བཅུག་ནས། རྒྱའི་སྲིད་ཀྱི་ཉམ་དྲོད་རྟོག་ཅིང་། ཁར་ཙན་ཕྱོགས་སུ་
ཐོག་མ་དྲངས་པའི། དམག་དཔོན་དུ། བཀའ་སྩལ་དགྱིས་ཀྱང༌།
དགྲའ་འཐབས་མཁས་ལ་གྲོས་གྱིས་སོང་དེ་རྒྱུའི་ཁམས་སུ་གཏོགས་
པའི་འ་ཞ་དང་པོ་བསྡུས། རྒྱུ་ལས་མནངས་ཕལ་ས་ཆ་བཅད་པས།
རྒྱ་སྤ་གོང་སྟེ། རྒྱའི་ཁམས་སུ་གཏོགས་པ་དབྱར་མོ་ཐང་།ཙནྡན་
དང༌། ཙོང་ཀ་ཕྱོགས་ཝཝན་ཆདང་ནས་ལས་སྩོགས་པ་ཟམྨནྟཆདང་
ཕོ་གཅལད། ཀླུ་ཁོང་གིས་འཁྲུགས་པའི་དགྲ་ཟཆབ་
སྲིད་ཆེན་ཕོ་མཛད་ཟླ་ཟབཀའ་གྲོས་ཆེན་ཕོ་གསོལད་ཟཎྜགོ་བ་
ཉེ་ཞིང་ཆབ་སྲིད་ལ་དཔེནད་པའི་སེམས་དགའ་བ་བྱས་སོ།
།བཙན་པོ་ཁྲི་སྲོང་ལྡེ་བརྩན་ཐུགས་སྒམ་ལའ་བཀའ་གྲོས་གྱི་རྒྱུ་ཆེ་
བས། ཆབ་སྲིད་གར་མཛད་དོ་ཅོག་དུའང་ལེགས་སྟེ། རྒྱུའི་ཁམས་
སུ་གཏོགས་པའི་ཡུལ་དང་མཁར་མང་པོ་བཅོམ་སྟེ་བསྡུས་ནས། རྒྱ་
རྗེ་ཧེའུ་འགི་ཝང་ཏེ་རྗེ་བློན་སྐྲག་སྟེ། ལོ་ཅིག་ཅིང་རྟག་ཏུ་དཔྱ་དར་
ཡུག་ལྔ་ཁྲི་ཕུལ་ཏེ། རྒྱ་དཔྱའ་འཇལ་དུ་བཅུག་གོ །དེའི་འོག་ཏུ།
 

 རྒྱ་རྗེ་ཡབ་ཧེའུ་འགི་ཝང་དེ་གྲོངས་སྟེ། རྒྱ་རྗེ་སྲས་ཝང་པེང་ཝང་
རྒྱལ་པོར་ཞུགས་ནས། བོད་ལ་དཔྱའ་འཇལ་དུ་མ་རུང་སྟེ། བཙན་
ཕོ་ཐུགས་སྙུང་བའི་ཚེ་ངན་ལམ་ཀླུ་ཁོང་གིས། རྒྱ་ཡུལ་གྱི་ཐིལད།
རྒྱ་རྗེའི་ཕོ་བྲང་ཀེང་ཤིར། བོད་ཀྱིས་དམག་དྲང་བའི་བཀའ་གྲོས་གྱི་
མགོ་ཆེན་པོ་གསོལད་ནས་ཀེང་ཤིར་དྲང་བའི་དམག་དཔོན་ཆེན་ཕོར།
ཞང་མཆིམས་རྒྱལ་ཟིགས་ཤུ་ཐེང་དང་། བློན་སྟག་སྒྲ་ཀླུ་ཁོང་གཉིས།
བཀའ་སྩལད་ཏེ་ཀེང་ཤིར་དྲངས་ནས། ཅིའུ་ཅིར་གྱི་རབ་ངོགས་སུ་
རྒྱ་དང་ཐབ་མོ་ཆེན་ཕོ་བྱས་ཏེ། བོད་ཀྱིས་གཡུལ་བཟློག་ནས། རྒྱུ་
མང་པོ་བདུངས་པས། རྒྱ་རྗེ་ཀཱང་པེང་ཝང་ཡང་། ཀེང་ཤིའི་མཁར་
ནས་ཕྱུང་སྟེའ་སེམཱ་མ་ཅིའུར་བྲོས་ནས། ཀེང་ཤི་ཕབ་སྟེ་རྒྱ་རྗེའི་ནང་
བློན་འགྱེའུ་ཟིན་ཀེང་ལས་སྩོགས་ཏེ་དོང་ཀཱན་དང་བོ་ཀན་ཡ་
 བློན་པོཟ ཟ ཟརྒྱལ་ཕོ་ཆེ་ཆུང་ཟfagraཟསྲིད་ཕུགསུ་གྲ་བ་
དང་གཏམ་ཡུན་དུ་སྙན་པར་བྱས་ཏེ། ཀླུ་ཁོང་གློ་བ་ཉེ་ཞིང་ཆབ་སྲིད་
ལ་དཔེནད་པའི་སེམས་དགའ་བ་བྱས་སོ༑ ༑ཞེས་པ་འདི་ནི་ཁྲི་
སྲོང་ལྡེ་བཙན་སྐབས་ཀྱི་རྡོ་རིང་ཡིན་ལ། ཡང་སྐར་ཆུང་རྡོ་རིང་དུ་
 

 བཀོད་པ་ནི། འཕྲུལ་གྱི་ལྷ་བཙན་པོ། སྐྱེས། ཁྲི་སྲོང་བརྩན་གྱི་རིང་
ལ། སངས་རྒྱས་ཀྱི་ཆོས་མཛད་དེ། ར་སའི་གཙུག་ལག་ཁང་ལས་
སྩོགས་པ་བརྩིགས་ཤིང༌། དཀོན་མཆོག་གསུམ་གྱི་རྟེན་བཙུགས་པ་
དང༌། མྱེས་ཁྲི་འདུས་སྲོངགི་རིང་ལ། གླིང་གི་ཁྲི་རྩེ་ལས་སྩོགས་པར།
གཙུག་ལག་ཁང་བརྩིགས་སྟེ། དཀོན་མཆོག་གསུམ་གྱི་རྟེན་
བཙུགས་པ་དང་། སྐྱེས་ཁྲི་ལྡེ་གཙུག་བརྩན་གྱི་རིང་ལ། བྲག་མར་
གྱི་ཀཱ་ཅུ་དང༌། མཆིང་ཕུར་གཙུག་ལག་ཁང་བརྩིགས་སྟེ་དཀོན་
མཆོག་གསུམ་གྱི་རྟེན་བཙུགས་པ་དང༌། ཡབ་ཁྲི་སྲོང་ལྡེ་བཙན་གྱི་
རིང་ལ། བྲག་མར་གྱི་བསམ་ཡས་ལས་སྩོགས་པ། དབུད་མཐར་
གཙུག་ལག་ཁང་བརྩིགས་སྟེ་དཀོན་མཆོག་གསུམ་གྱི་རྟེན་བཙུགས་
པ་དང་། ལྷ་བཙན་པོ་ཁྲི་ལྡེ་སྲོང་བཙན་གྱི་རིང་ལ་ཡང་། སྐར་ཅུང་
གཙུག་ལག་ཁང་ལས་སྩོགས་པ་བརྩིགས་སྟེ། དཀོན་མཆོག་གསུམ་
གྱི་རྟེན་བཙུགས་པ་ལས་སྩོགས་པ། གདུང་རབས་རྒྱུད་གྱིས། འདི་
ལྟར་སངས་རྒྱས་ཀྱི་ཆོས་མཛད་པ་འདི། ནམ་དུ་ཡང་མ་ཞིག མ་
བཏང་ན། ལེགས་པ་དཔག་ཏུ་མེད་པར་འགྱུར། བཏང་སྟེ། ཞིག་
གམ། མྱེད་པར་རྒྱུར་ན། སྡིག་པ་གྲངས་མེད་པར་འོང་བས། ད་ཕྱིན་
ཆད་ནམ་ནམ་ཞ་ཞར། འཕྲུལ་གྱི་ལྷ་བཙན་པོ། ཡབ་ཁྲི་སྲོང་ལྡེ་
བཙན་གྱི་རིང་ལ། དཀོན་མཆོག་གསུམ་གྱི་རྟེན་བཙུགས་པ་དང༌།
 

 སངས་རྒྱས་ཀྱི་ཆོས་མཛད་པ་མྱི་གཏང་མ་ཞིག་པར། གདུང་རབས་
རྒྱུད་ཀྱི་ཡི་དམ་བཅའོ་ཞེས་འབྱུང་བ་ལས་སྩོགས་པ། བཙན་པོ་ཡབ་
སྲས། རྗེ་བློན་ཀུན། ཀྱིས་དབུ་སྙུང་དང་བྲོ་བོར་ཏེ། གཙིགས་ཀྱི་ཡི་
གེ་དང་རྡོ་རིངས་ལ་བྲིས་པ་བཞིན་དུ་ཡང་མཛད་དོ། །འདིར་
ལྟར་ཡབ་མྱེས། གདུང་རབས་རྒྱུད་ཀྱིས། དཀོན་མཆོག་གསུམ་གྱི་
རྟེན་བཙུགས་ཤིང་། སངས་རྒྱས་ཀྱི་ཆོས་མཛད་པ་འདི། གཅེས་
སྤྲས་ཅི་ལ་ཡང་། སྡིག་གོ་ཞེའམ། མ་ལེགས་སོ་ཞེས། མོ་དང་སྤྱི་
ལྟས་ལས་སྩོགས་སྟེ་ཅིའི་ཕྱིར་ཡང་རུང་སྟེ། སྤྱི་གཞིག་གོ །སྤྱི་
སྤང་ངོ༌། །དེ་སྐད་ཅེས། ཆེ་ཆུང་སུས་གསོལད་ཀྱིས་ཀྱང༌། དེ་
ལྟར་མི་མཛད་དོ། །བཙན་པོ་དབོན་སྲས་༑ སྐུ་ཆུ་ངུར་བཞུགས་
པ་ཡན་ཅད། ཆབ་སྲིད་ཀྱི་མངའ་བདག་མཛད་པ་མན་ཆད་ཀྱང་།
དགེ་སློང་ལས། དགེ་བའི་བཤེས་གཉེན་བསྒོས་སྟེ། ཆོས་ཐུགས་སུ་
ཅི་ཆུད་ཆུད་དུ་བསླབ་ཅིང་། བོད་ཡོངས་ཀྱིས་ཀྱང་ཆོས་སློབ་ཅིང་
སྤྱད་པའི་སྒོ་མྱི་གཅད། ནམ་དུ་ཡང་བོད་ཡ་རབས་མན་ཅད། བོད་
འབངས་ལས་ཐར་པར་གཟུད་པའི་སྒོ་མྱི་བགག་པར་དད་པའི་
རྣམས་ལས་ཐར་པར་བཙུད་ཏེ། དེའི་ནང་ནས་ནུས་པ་ལས། བཅོམ་
ལྡན་འདས་ཀྱི་རིང་ལུགས་རྟག་ཏུ་བསྐོ་ཞིང་། བཅོམ་ལྡན་འདས་ཀྱི་
རིང་ལུགས་བྱེད་པའི་རྣམས་ཆོས་འཁོར་ནས་བྱའོ་ཅོག་གི་བཀའ་ལ་
 

ཡང་བཏགས་སྟེ། ཆོས་འཁོར་གྱི་ལས་དང་དབང་བྱེད་ཅིང་དགེ་བའི་
བཤེས་ཉེན་བྱེད་པར་བསྐོའོ། །རབ་ཏུ་བྱུང་བའི་རྣམས། ངེད་
ཡབ་སྲས་ཀྱིས་མཆོད་གནས་སུ་གནང་བ་བཞིན་དུ་བྱས་སྟེ། བཙན་
པོའི། ཕོ་བྲང་ན་དཀོན་མཆོག་གསུམ་གྱི་རྟེན་བཙུགས་ཤིང་མཆོད་
 པ་ཡང་། གུ་དུ་སྤྱི་སྤང་མྱི་བསྐོར་ཞིང་མཆོད་གནས་སུ་བགྱིའོ།
།མདོར་ན། བཙན་པོའི། ཕོ་བྲང་དང་། བོད་ཁམས་ན། དཀོན་
མཆོག་གསུམ་མེད་པ་དང་སྤང་བའི་ཐབས་ཅི་ཡང་མི་མཛད་དོ།
།ཡབ་མྱེས་དབོན་སྲས་གང་གི་རིང་ལ་ཡང་རུང་སྟེ། དཀོན་མཆོག་
གསུམ་གྱི་རྐྱེན་བཅད་པའི་རྣམས་ཀྱང་མ་དམའས་མ་ཞིག་པའི་ཆོས་
སུ་ལྷ་རིས་ཀྱི་ཁྱིམ་ཡིག་གི་མགོ་དག་ལས་འབྱུང་བ་བཞིན་དུ་ཆིས་
མཛད་དོ། །ད་ཕྱིན་ཆད་གདུང་རབས་རེ་རེ་ཞིང་ཡང་བཙན་
པོ་ཡབ་སྲས་ཀྱིས། འདི་བཞིན་དུ་ཡི་དམ་བཅའོ། །དེ་ལས་མནའ་ཁ་
དབུད་པ་དག་མི་བགྱི་མི་བསྒྱུར་བར། འཇིག་རྟེན་ལས་འདས་པ་
དང་འཇིག་རྟེན་གྱི་ལྷ་དང་མི་མ་ཡིན་པ་ཐམས་ཅད་ཀྱང་༑ དཔང་དུ་
གསོལ་ཏེ། བཙན་པོ། རྗེ་བློན་ཀུན་གྱིས་ཀྱང་དབུ་སྙུང་དང་བྲོ་བོར་
རོ། །གཙིགས་བརྣནད་པའི་ཡི་གེ་ཞིབ་མོ་ནི། ཡབ་ཀྱི་རིང་ལ་
གཙིགས་ཀྱི་ཡི་གེ་བྲིས་པའི་ཟླ་ལ་བཞག་གོ །རྡོ་རིང་འདིའི་སྐོར་
ལ་མཁས་པའི་དབང་པོ་དགེ་འདུན་ཆོས་འཕེལ་གྱིས་བཙོན་ནས་
 

 ཧོར་ཁང་ལ་གནང་བའི་ཕྱག་བྲིས་སུ་འདི་ལྟར་དུ་གསུངས་ཏེ།
དེ་ཡང་སྐར་ཅུང་གི་རྡོ་རིང་ཡི་གེ་འདི་ལ་བརྟེན་ཏེ་རྒྱལ་རབས་ཀྱི་
ནོར་བ་མང་ཙམ་སངས་རྒྱུ་ཡོད། ནོར་བ་ཆེན་པོ་གཅིག་ནི། ཀུན་
མཁྱེན་བུ་སྟོན་དང༌། ལྔ་བ་ཆེན་པོ། འབྲུག་པ་པད་དཀར་སོགས་
ཕྱིས་ཀྱི་མཁས་པ་ཐམས་ཅད་ཞལ་མཐུན་པར་ཁྲི་ལྡེ་སྲོང་བཙན་དང་
རལ་བ་ཅན་གཉིས་དོན་གཅིག་ཡིན་པར་བཞེད། རལ་བ་ཅན་ནི་
གླང་དར་གྱི་སྤུན་ཡིན་ཞིང༌། ཁྲི་སྲོང་ནས་གདུང་རབས་གཉིས་
གསུམ་ཞིག་གི་རྗེས་སུ་བྱུང་བ་ཡིན། ཁོང་རྣམས་རལ་བ་ཅན་དང་ཁྲི་
ལྡེ་སྲོང་བཙན་གཅིག་ཏུ་ནོར་བའི་རྒྱུ་མཚན་ནི། རལ་བ་ཅན་གྱིས་
གསུང་རབ་རྣམས་ལ་སྐད་གསར་བཅད་བྱས་ཞེས་ཡོངས་སུ་གྲགས་
པ་ལ་སྒྲ་སྦྱོར་བམ་གཉིས་དེ་རལ་བ་ཅན་གྱིས་བཀས་བཅད་པའི་
གསར་བཅད་གྱི་གཞུང་དེ་ཡིན་སྙམ་པ་དང་། བམ་གཉིས་ཀྱི་མགོར།
རྟའི་ལོ་ལ། བཙན་པོ་ཁྲི་ལྡེ་སྲོང་བཙན་ཕོ་བྲང་འོན་ཅང་རྡོ་ན་
བཞུགས། སྟོད་སྨད་ཀྱི་རྐུན་ཇག་བཏུལ། གར་ལོག་གི་ཕོ་ཉས་ཕྱག་
འཚལ། བློན་ཆེན་པོ་ཞང་ཁྲི་ཟུར་རམ་ཤག་དང་། མང་རྗེ་ལྷ་འོད་ལ་
སོགས་པས་རྒྱལ་ས་གནད་མང་བོ་བཅད་དེ་རྔ་རྟ་དང་བ་མར་ཕལ་
མོ་ཆེ་ཕྱག་ཏུ་ཕུལ། ཞང་བློན་མན་ཆད་སོ་སོས་བྱ་དགའ་སྩལ་བའི་
ལན་ལ་སོགས་བྲིས་པས་འོན་ཅང་རྡོ་རལ་བ་ཅན་གྱིས་བཞེངས་པ་

ཡིན་པ་སོགས་གོང་བསྒྲིགས་ཏེ་ཁྲི་ལྡེ་སྲོང་བཙན་རལ་བ་ཅན་གྱི་
མཚན་ཡིན་སྙམ་ནས་འཁྲུལ་བར་སྣང་། འདིར་ཕོ་བྲང་འོན་ཅང་རྡོར་
བཞུགས་པའི་བྱ་བ་དེ། ལོ་དེར་བཙན་པོའི་བཞུགས་སྒར་འོན་ཅང་
མདོ་ལ་བཏབ་པ་ཙམ་ཡིན་པར་སྣང༌། དེས་ན་སྐར་ཅུང་གི་རྡོ་རིང་
ལ་རྒྱལ་བོ་གོང་མ་གསུམ་ལ་མེས་བཙན་པོ་ཞེས་བྲིས་ནས་ཁྲི་
སྲོང་ལ་ཡབ་ཁྲི་སྲོང་ཞེས་སྨྲས་པས་ཁྲི་ལྡེ་སྲོང་བཙན་ཁྲི་སྲོང་གི་སྲས་
ཡིན་པ་གསལ་བས་རལ་བ་ཅན་མིན་པར་ཤེས་༑ དེར་མ་ཟད་དྲ་
བཞེད་དང་རྒྱལ་པོའི་ཐང་ཡིག་ཏུ་ཁྲི་ལྡེ་སྲོང་བཙན་མུ་ཏིག་བཙན་
པོའི་མཚན་དུ་བཤད་པ་དང་། སྐར་ཡིག་རྣམས་ཕན་ཚུན་ར་འཕྲོད།
སྐར་ཆུང་ལྷ་ཁང་མུ་ཏིག་བཙན་པོས་བཞེངས་པ་ཡོངས་གྲགས་ཡིན་
ལ། རྡོ་རིང་གི་ཡི་གེར་ཁྲི་ལྡེ་སྲོང་བཙན་གྱིས་སྐར་ཅུང་བཞེངས་ཞེས་
བཤད་པས་ཀྱང་དེ་གཉིས་རྒྱལ་བོ་གཅིག་གི་མཚན་ཡིན་པ་ཤེས།
དེར་མ་ཟད་ཁྲི་ལྡེ་སྲོང་བཙན་གྱི་བཀས་བཅད་སྒྲ་སྦྱོར་བམ་གཉིས་སུ།
སྔོན་ལྷ་སྲས་ཡབ་ཀྱི་རིང་ལ་རྒྱ་གར་གྱི་མཁན་པོ་ཤན་རཀཱི་ཏ་སོགས་
ལོ་པཎ་རྣམས་ཀྱི་མཚན་ཐོ་བཀོད་པ་ཀུན་ཁྲི་སྲོང་གི་དུས་ཀྱི་ལོ་པཎ་
ཤ་སྟག་ཏུ་འདུག་པས་ལྷ་སྲས་ཡབ་བྱ་བ་ཡང་ཁྲི་སྲོང་ལ་ཟེར་བར་
འདུག་ཅིང་། འདིས་ཀྱང་ཁྲི་ལྡེ་སྲོང་བཙན་ཁྲི་སྲོང་གི་སྲས་ཡིན་པ་
ལས་རལ་བ་ཅན་མིན་པ་ཤེས་ཐུབ༑ ཡང་སྐར་ཡིག་ཏུ། ཁྲི་འདུས་
 

སྲོང་གིས་གླིང་གི་ཁྲི་རྩེར་གཙུག་ལག་ཁང་བརྩིགས་བྱ་བ་འདི་ཡང་
རྒྱལ་རབས་རྣམས་ལ་མི་གསལ་བའི་གཏམ་གལ་ཆེན་ཡིན། ཡང་
སྐར་ཡིག་ཏུ། ཡབ་ཁྲི་སྲོང་གི་རིང་ལ་ཆོས་མི་བཤིག་པའི་མནའ་
བསྐྱལ་ཚུལ་སྨྲས་ནས་བསམ་ཡས་རྡོ་རིང་གི་ཡིག་ཕྲེང་གཉིས་ལུང་
དྲངས་འདུག་པས་བསམ་ཡས་རྡོ་རིང་འདི་ཁྲི་སྲོང་གི་ཡིན་པ་ཤེས།
དེས་ན་ལྷོ་བྲག་ཆོས་འབྱུང་དུ་བསམ་ཡས་རྡོ་རིང་དེ་མུ་ཏིག་བཙན་
པོའི་རིང་ཡིན་ཁུལ་དུ་བྲིས་འདུག་པ་དེ་ཡང་ནོར། ནོར་བའི་རྐྱེན་
གྱིས་ཁོང་གི་བསམ་ཡས་དཀོར་མཛོད་དུ་མུ་ཏིག་བཙན་པོས་ཆོས་མི་
འཇིག་པའི་མནའ་ཡིག་རྒྱས་པ་དངོས་སུ་གཟིགས་ཚེ་ཕྱིའི་རྡོ་རིང་ལ་
གཙིགས་ཀྱི་ཡི་གེ་ཞིབ་མོ་ནི་གུད་ན་མཆིས་སོ་བྱ་བའི་ཡི་གེ་དེ་འདི་
ཡིན་འདུག་སྙམ་དུ་དགོངས་ཤིང་རྡོ་རིང་དེ་ཡང་མུ་ཏིག་བཙན་པོའི་
ཡིན་ཤག་ཏུ་མཛད་མོད། ཁོང་གིས་གཟིགས་པའི་ཡི་གེ་དེ་སྐར་ཅུང་
རྡོ་རིང་བཙུགས་དུས་ཀྱི་ཡི་གེ་ཡིན་འདུག་སྙམ། འོན་ཀྱང་དོགས་པ་
ཅུང་ཟད་ཡོད་པས་ལྷོ་བྲག་ཆོས་འབྱུང་རང་ལ་གཟིགས་པར་ཞུ།
ཀུན་བདེ་གླིང་ལ་ཕྱག་དཔེ་དེ་ཡོད་སྙམ༑ དེས་ན་བསམ་ཡས་རྩེ་
ཞོལ་གཉིས་ཀའི་རྡོ་རིང་ཁྲི་སྲོང་གི་ཡིན་ཅིང་། ལྷ་སའི་རྡོ་རིང་གི་
ཡང་ཡི་གེ་ལ་བལྟས་ན་ཁྲི་སྲོང་རང་གི་ཡིན་པར་སྣང་མོད་རལ་བ་
ཅན་གྱི་ཡིན་པ་ཡོངས་གྲགས་ཡིན། སྐར་ཅུང་རྡོ་རིང་ཕལ་ཆེར་གོ་སླ་
་

 ཞིང་བཙན་པོ་དབོན་སྲས་སྐུ་ཆུང་ངུར་བཞུགས་པ་ཡན་ཆད་ཆབ་
སྲིད་ཀྱི་མངའ་བདག་མཛད་པ་མན་ཆད་ཆོས་ཐུགས་སུ་ཅི་ཆུད་དུ་
སློབ་བྱ་བ་འདི་ལ་གོ་ལུགས་གཉིས་ཡོད། གང་ཟག་གཅིག་གི་
དབང་དུ་བྱས་ནས་རྒྱལ་བོ་དགུང་ལོ་ཆུང་ངུ་ནས་རྒྱལ་སྲིད་སྐྱོང་བའི་
བར་དུ་ཆོས་སློབ་བྱ་བའམ། ཡང་གང་ཟག་ཐ་དད་ཀྱི་དབང་དུ་བྱས་
ཏེ་རྒྱལ་བོའི་སྲས་ཚ་ཆུང་ངུ་རྣམས་ནས་བཟུང་རྒྱལ་བོ་རྒན་པོའི་བར་
ཐམས་ཅད་ཀྱིས་ཆོས་སློབ་བྱ་བའི་དོན་ཡིན། སྐར་ཅུང་གི་གནས་
ཤུལ་ཡང་རྡོ་རིང་འདི་ལ་བརྟེན་ནས་ངོས་ཟིན་ལ། ཁྲི་ལྡེ་སྲོང་བཙན་
གྱིས་སྐར་ཅུང་བརྩིགས་བྱ་བ་དེ་ས་ཆ་གཞན་ཞིག་ཏུ་བརྩིགས་བྱ་བ་
ཡིན་ནམ་དོགས་ན་ཡང་མི་སྲིད་དེ། རྡོ་རིང་གང་དུ་བསླང་བའི་ལྷ་
ཁང་དེ་ཉིད་ཀྱི་མིང་ནི་རྡོ་རིང་ལ་ངེས་པར་གསལ་དགོས་པ་ལ་
འདིར་སྐར་ཅུང་གི་རྗེས་སུ་གོང་གི་མིང་ཡང་མི་སྣང་བས་སོ་
 ཞེས་སོགས་གསུངས པས་དཔྱད་གཞིར་འོས སོ །ཡང་ཐང་བོད་
དབོན་ཞང་རྡོ་རིང་དུ་བཀོད་པ་ནི་འདི་ལྟར། བོད་ཀྱི་རྒྱལ་པོ་ཆེན་པོ་
འཕྲུལ་གྱི་ལྷ་བཙན་པོ་དང༌། རྒྱའི་རྒྱལ་པོ་ཆེན་པོ་རྒྱ་རྗེ་ཧྭང་ཏེ༑
དབོན་ཞང་གཉིས། ཆབ་སྲིད་གཅིག་ཏུ་མོལ་ནས། མཇལ་དུམ་ཆེན་
པོ་མཛད་དེ་གཙིགས་བཅས་པ། ནམ་ཞར་ཡང་མི་འགྱུར་བར་ལྷ་མྱི་
ཀུན་གྱིས་ཤེས་ཤིང་དཔང་བྱས་ཏེ་ཚེ་ཚེ་རབས་རབས་སུ་གཏམ་བརྗོད་

 དུ་ཡོད་པའི་ཕྱིར། གགས་ཀྱི་རྡོ་རིངས་ལ་བྲིས་པའོ། །འཕྲུལ་གྱི་ལྷ་
བཙན་པོ་ཁྲི་གཙུག་ལྡེ་བརྩན་གྱི་ཞལ་སྔ་ནས། རྒྱ་རྗེ་བུན་བུ་ཧེ་འུ་
ཏིག་ཧྭང་ཏེ་དང༌། དབོན་ཞང་གཉིས། སྒམ་དཀྱིལ་ཆེན་པོས་ནི།
འཕྲལ་ཡུན་ཡུལ་གྱི་ལེགས་ཉེས་ཅི་ཡང་བསྲུང་སྟེ། ཐུགས་རྗེ་ཆེན་
པོས་ནི། བཀའ་དྲིན་གྱིས་དགབ་པ་ལ་ཕྱི་ནང་མྱེད་པར། མང་
པོ་ཀུན་བདེ་སྐྱིད་པར་བྱ་བ་ལ་ནི་དགོངས་པ་གཅིག་ཡུན་རིང་པོར་
ལེགས་པའི་དོན་ཆེན་པོ་ལ་ནི་བཀའ་གྲོས་མཐུན་ཏེ། གཉེན་སྙིང་
པའི་སྲི་ཞུ་ནི་དང་སྔའི་ཁྱིམ་ཚེས་དགྱེས་པའི་ཚུལ་སླར་དུ་བརྩེགས་
པར་མོལ་ནས།། མཇལ་དུམ་ཆེན་པོ་ནི་མཛད་དེ། བོད་རྒྱ་གཉིས།
ད་ལྟར་དུ་མངའ་བའི་ཡུལ་དང་མཚམས་སྲུང་ཞིང༌། དེའི་ཤར་
ཕྱོགས་ཐམས་ཅད་ནི་རྒྱུ་ཆེན་པོའི་ཡུལ། ནུབ་ཕྱོགས་ཐམས་ཅད་ནི་
ཡང་དག་པར་བོད་ཆེན་པོའི་ཡུལ་ཏེ། དེ་ལས་ཕན་ཚུན་དགྲར་མྱི་
འཐབ༑ དམག་མྱྀ་དྲང་། ཡུལ་མྱྀ་མརྣམ། ཡིད་མ་ཆེས་པ་ཞིག་ཡོད་
ན༑ མྱྀ་བཟུང་ཞིང་གཏམ་དྲིས་ཏེ་བརྫངས་ནས་ཕྱིར་གཏང་ངོ། །ད་ཆབ་
སྲིད་གཅིག་ཅིང་། མཇལ་དུམ་ཆེན་པོ་འདི་ལྟར་མཛད་པས། དབོན་
ཞང་དགྱེས་པའི་བཀའ་ཕྲིནད་སྙན་པས་ཀྱང་འདྲུལ་དགོས་ཏེ་ཕན་
ཚུན་གྱི་ཕོ་ཉ་འདོང་བ་ཡང་། ལམ་རྙིང་པར་བྱུང་ནས་སྔ་ལུགས་
བཞིན་བོད་རྒྱ་གཉིས་ཀྱི་བར། ཙང་ཀུན་ཡོག་ཏུ་རྟ་བརྗེས་ལ། རྩེ་
 

 ཞུང་ཆེག་ཏུ་རྒྱ་དང་ཕྲད་པ་མན་ཅད་ནི་རྒྱས་ཕུ་དུད་བྱ། ཙེང་ཤུ་རྒྱུན་
དུ་བོད་དང་ཕྲད་པ་ཡན་ཅད་ནི་བོད་ཀྱིས་ཕུ་དུད་བྱ་སྟེ། དབོན་ཞང་
ཉེ་ཞིང་གཉེན་པའི་ཚུལ་བཞིན་དུ། སྲི་ཞུ་དང་བཀུར་སྟིའི་ལུགས་
ཡོད་པར་སྦྱར་ཏེ། ཡུལ་གཉིས་ཀྱི་བར་ན་དུད་རྡུལ་ནི་མི་སྣང༌། གློ་
བུར་དུ་སྡང་བ་དང་དགྲའི་མྱོང་ནི་མི་གྲག་སྟེ་ས་མཚམས་སྲུང་བའི་སྤྱི་
ཡན་ཅད་ཀྱང་དོགས་ཤིང་འཇིགས་པ་མེད་པར་ས་ས་མལ་མལ་ན་
བག་བརྐྱང་སྟེ། བདེ་བར་འཁོད་ཅིང་། སྐྱིད་པའི་བཀའ་དྲིན་ནི་
རབས་ཁྲིའི་བར་དུ་ཐོབ། སྙན་པའི་སྒྲ་སྐད་ནི་གཉི་ཟླས་སླེབས་སོ་
ཆོག་ཏུ་ཁྱབ་སྟེ། བོད་བོད་ཡུལ་ན་སྐྱིད་རྒྱ་རྒྱ་ཡུལ་ན་སྐྱིད་པའི་སྲིད་
ཆེན་པོ་སྦྱར་ནས་གཙིགས་བཅས་པ་འདི་ནམ་ཞར་མྱྀ་འགྱུར་བར། །
དཀོན་མཆོག་གསུམ་དང༌། འཕགས་པའི་རྣམས་དང་གཉི་ཟླ་དང་
གཟའ་སྐར་ལ་ཡང་དཔང་དུ་གསོལ་ཏེ། ཐ་ཚིག་གི་རྣམས་པས་ཀྱང་
བཤད༑ སྲོག་ཆགས་བསད་དེ་མནའ་ཡང་བོར་ནས། གཙིགས་
བཅས་སོ། །གཙིགས་འདི་བཞིན་དུ་མ་བྱས་སམ། བཤིག་ན།
བོད་རྒྱ་གཉིས་གང་གིས་སྔར་ཉེས་པ་ལ་སྡིག་ཅིང་། ལན་དུ་དཀུ་སྒྱུ་
ཅི་བྱས་ཀྱང་གཙིགས་བཤིག་པ་ལ་མ་གཏོགས་སོ།
བོད་རྒྱ་གཉིས་ཀྱི་རྗེ་བློན་གྱིས་ཞལ་གྱིས་བཤགས་མནའ་བོར་ཏེ།
གཙིགས་ཀྱི་ཡི་གེ་ཞིབ་མོར་བྲིས་ནས། རྒྱལ་པོ་ཆེན་པོ་གཉིས་གྱི་ནི་
 

 ཕྱག་རྒྱས་བཏབ། བློན་པོ་གཙིགས་འཛིན་པ་ལ་གཏོགས་པ་རྣམས་
ཀྱི་ནི་ལག་ཡིག་ཏུ་བྲིས་ཏེ། གཙིགས་ཀྱི་ཡི་གེ་ཡང་སོ་སོའི་ཕྱག་
སྦལ་དུ་བཞག་གོ །འཕྲུལ་གྱི་ལྷ་བཙན་པོ་ཁྲི་ལྡེ་གཙུག་ལྡེ་
བརྩན་དང༌ ། རྒྱ་རྗེ་བླུན་ཧཱུ་ཧེའུ་ཏིག་ཧྭང་ཏེ་གཉིས། ཆབ་སྲིད་
གཅིག་ཏུ་མོལ་ཏེ་མཇལ་དུམ་མཛད་པའི་དབོན་ཞང་གཉིས་ཀྱི་ཚུལ་
ཅི་འདྲ་བ་དང༌། མཇལ་དུམ་མཛད་པའི་གཏན་ཚིགས་རྡོ་རིངས་ལ་
བྲིས་པའོ༑ ༑འཕྲུལ་གྱི་ལྷ་བཙན་པོ་འོ་ལྡེ་སྤུ་རྒྱལ། ཡུལ་བྱུང་ས་
དོད་ཚུན་ཅད་འུང་ནས་མྱིའི་རྗེར། བོད་ཀྱི་རྒྱལ་པོ་ཆེན་པོ་མཛད་པ་
ཡང་། གངས་རི་མཐོན་པོའི་ནི་དབུས། ཆུ་བོ་ཆེན་པོའི་ནི་མགོ།
ཡུལ་མཐོ་ས་གཙང་བ་ལ་གནམ་གྱི་ལྷ་ལས། མྱིའི་རྒྱལ་པོར་
གཤེགས་ཏེ། གཙུག་ལག་ཆེན་པོས་ནི་ཡུནད་ཀྱི་སྲིད་བཙུགས།
ཆས་ཁྲིམས་བཟང་པོས་ནི་ཚུལ་གནང་། བྱམས་པའི་བཀའ་དྲིན་
གྱིས་ནི་ནང་གི་ཚིས་སྦྱརད། དགྲ་ཐབས་མཁས་ནས། ཕྱིའི་དགྲ་
བཏུལ་ཏེ། ཆབ་སྲིད་ནི་ཕྱིར་ཞིང་ཆེ་དབུ་རྨོག་ནི་སླར་ཞིང་བརྟན་པ་
ཟཚནམ་ཞར་ཟམི་འགྱུར། བྱིན་མི་ཉམས་པའི་གཡུང་དྲུང་གི་རྒྱལ་པོ་
ཆེན་པོ་ནི་ཆེ། དེའི་ཕྱིར། ལྷོ་ཕྱོགས་ཀྱི་མོན་རྒྱ་གར་དང༌། ནུབ་
ཕྱོགས་ཀྱི་ཏ་ཟིག་དང་༑ བྱང་ཕྱོགས་ཀྱི་དྲུ་གུ་ནི་སྨེལ་ལ་སྩོགས་པ།
གཡུ་ཐཋརྒྱལ་པོ་སྡོམ་ན་ཆབོར་བྱ་བ་ཀུན་གྱི་ཟཋཟའཕྲུལ་གྱི་ལྷ་བཙན་
 

 པོའི་དབུ་རྨོག་བཙན་པོ་དང་། ཟླཆང་བོར་ནི་ཕྱོགས་གྱི་གུས་པ་སྐྱེད་
དེ། ཕན་ཚུན་དགྱེས་ཤིང་བཀའ་སྩལད་དོ་ཆོག་ཉན་པ་ཡིན། ཤར་
ཕྱོགས་ནི་རྒྱུ་འདུག་པ། མཚོ་ཆེན་པོ་ཟམཉི་མ་ཤར་པ་ལོགས་ཀྱི་
རྒྱལ་པོ་སྟེ། ལྷོ་བལ་གཞན་དང་མྱི་འདྲ་བར་ཋཆོས་བཟང་།
གཙུག་ལག་ཆེ་བས། བོད་དང༌ ཡང་། འཐབ་ཀྱི་ཟླཝཋཀྱི་དོ་སྟེ།
དང་པོ་རྒྱ་རྗེ་ལི་རྒྱལ་སར་ཞུགས་ནས། དེའི་རང་གི་སྲིད་ལོ་ཉི་ཤུ་རྩ་
གསུམ་ལོན། རྒྱལ་རབས་གཅིག་གི་འོག་ཏུ། འཕྲུལ་གྱི་ལྷ་བཙན་པོ་
ཁྲི་སྲོང་བརྩན་དང༌། རྒྱ་རྗེ་ཐེའི་ཙོང་བུན་བུ་ཞེང་ཧུང་ཏེ་གཉིས།
ཆབ་སྲིད་གཅིག་ཏུ་མོལ་ནས༑ ཅེང་ཀཱན་གྱི་ལོ་ལ། མུན་ཤིང་ཀོང་ཅོ།
བཙན་པོའི་ཁབ་ཏུ་བླངས༑ ཕྱིས་འཕྲུལ་གྱི་ལྷ་བཙན་པོ་ཁྲི་ལྡེ་
གཙུག་བརྩན་དང་རྒྱ་རྗེ་སམ་ལང་ཁའེ་འགཱན་ཤེང་ཤུན་ཤིན་བུན་
ཧྭང་ཏེ་གཉིས། ཆབ་སྲིད་གཅིག་ཏུ་མོལ་ཏེ། གཉེན་བརྩེགས་ནས།
ཀེང་ལུང་གི་ལོ་ལ་ཀིམ་ཤེང་ཀོང་ཅོ། བཙན་པོའི་ཁབ་ཏུ་བླངས་ནས།
དབོན་ཞང་དུ་འགྱུར་ཏེ་དགྱེས་པ་ལས། བར་འགའ་ཕན་ཚུན་གྱི་
སོའི་བློན་པོས་གནོད་པ་དག་རྡུལ་གྱིས་ཀྱང་། གཉེན་པའི་ཚབ་གང་
དུ་བྱ་བ་ཐུགས་བྲེལ་ཆེན་པོའི་དག་གི་ཚེ། དམག་སྟོངས་ཀྱིས་ཕན་
ཐོགས་པར་བྱས་པ་དང༌། པན་ཚུན་ཐུགས་ནོངས་བྱུང་ངོ་ཆོག་ན།
དགྱེས་སྣང་དག་ཀྱང་མ་ཆད་པར་བསྲེས་ཏེ་འདི་ལྟར་ཉེ་ཞིང་གཉེན་
 

 བ་ཡིན་ན། དབོན་ཞང་གི་ཚུལ་ཁོ་ན་ལྟར། ཐུགས་ཡི་དམ་ཕབས་པ་
ལས། བཙན་པོ་ཡབ་ལྷ་འཕྲུལ་ཁྲི་ལྡེ་སྲོང་བརྩན་གྱི་ཞ་སྔ་ནས།
སྒམ་དཀྱེལ་ཆེན་པོས་ནི། ཆོས་སྲིད་ཅི་ལ་ཡང་མཁས་ཤིང་གསལ་
བྱམས་པའི་བཀའ་དྲིན་གྱིས་ནི༑ ཕྱི་ནང་ཕྱེད་པར། ཕྱོགས་
བརྒྱད་དུ་ཁྱབ་སྟེ་མཐའ་བཞི་རྒྱལ་པོ་ཀུན་དང་ཡང་མཇལད་ཅིང་
འདུམ་པར་མཛད་ན། རྒྱུ་དང་ལྟ་ཞིག གཉེན་རྩེག་མ། ཡུལ་ཁྱིམ་
ཚེས་ཡིན་པས། ལྷག་པར་ཆབ་སྲིད་གཅིག་དུ་དགྱེས་ཏེ། ཕན་ཚུན་
དབོན་ཞང་དགོངས་པ་མཐུན་ནས། རྒྱ་རྗེ་ཞེང་ཤིན་ཤུན་ཧཱུ་ཧྭང་ཏེ་
དང་མཇལ་དུམ་དུ་མོས་ཏེ། བཀའ་ཁོན་རྙིང་པ་ནི། སྤྱངས་ཤིང་
གསལད། དགྱེས་པ་གསར་ནི་བསླས་ཤིང་བསྟུད་ནས། དེ་ཚུན་ཆད།
བཙན་པོ་དབོན་ནི་སྐུ་ཚེ་གཅིག རྒྱ་རྗེ་ཞང་ནི་གདུང་རབས་གསུམ་
གྱི་བར་དུ། བཀའ་ཁོན་གྱི་གཅུགས་ནི་མ་བྱུང༌། དགྱེས་པའི་སྲི་ཞུ་
ནི་ཕན་ཚུན་ཕུང་དེ། ཕོ་ཉ་གཅེས་པ་ལས༑ བཀའ་ཕྲིན་སྙན་པ་དང་།
དཀོན་ནོར་བཟང་པོས་ནི། རྒྱུན་དུ་འདྲུལ་ན། མཇལ་དུམ་གྱི་མདོ་
ཆེན་པོ་གཙིགས་བཅ་བ་ལྟ་བུ་ཡང་མ་གྲུབ༑ དབོན་ཞང་མོལད་པའི་
རྗེས་ཀྱང་ཚར་མ་ཕྱིན་པར་ཐུགས་ནོངས་ཀྱིས་བརྩལ་ཏེ། བར་གྱི་
གཅུགས་རྙིང་པ་ཕྲན་ཚེགས་ཀྱི། དོགས་ཕྲུག་གིས། ལེགས་པ་ཆེན་
པོའི་སྐུ་དོན། ཕྱི་ལྕིགས་ཤེ་དག་དུ་གྱུར་ནས། དགྲ་ཆོས་ཀྱི་ཐབས་
 ་

 དང༌། དམག་བརྩན་པོ་དག་ཀྱང་མྱི་རྡུལ་དུ་མ་རུང་སྟེ། དགྲ་ཟུན་གྱི་
ཚུལ་དུ་གྱུརད་གྱིས་ཀྱང༌། ཡོང་ཉེ་ཞིང་གཉེན་ལ་འཕྲུལ་གྱི་ལྷ་
བཙན་པོ་ཁྲི་གཙུག་ལྡེ་བརྩན་གྱི་ཞ་སྔ་ནས༑ མཁྱེན་པ་ནི། འཕྲུལ་
གྱི་ཚུལ་ཆགས། མཛད་པ་ནི་ལྷའི་ལུགས་དང་མཐུན་ཏེ། བཀའ་དྲིན་
ཆེན་པོས། ཕྱི་ནང་གཉིས་སུ་སྙོམས་ཤིང༌། དབུ་རྨོག་བརྩན།
བཀའ་ལུང་གཉན་ཏེ། རྒྱ་རྗེ་བུན་བུ་ཧེའུ་ཏིག་ཧྭང་ཏེ་དང་དབོན་ཞང་
གཉིས་འཕྲུལ་གྱི་དགོངས་པ་ནི་མཐུན་ཏེ། བོད་རྒྱུའི་ཆབ་སྲིད་ནི་
གཅིག་སྟེ། བོད་རྒྱ་གཉིས། རབས་ཁྲིར་བདེ་སྐྱིད་པའི་མཇལ་དུམ་
ཆེན་པོ་མཛད་ནས་རྒྱ་ཡུལ་དུ་ནི། ཀེང་ཤིའི་ནུབ་ཕྱོགས་ཤེག་སང་
སིའི་དྲུང་དུ། བོད་ཆེན་པོའི་ལོའི་མྱོང་ནི་སྐྱིད་རྟག་ལོ་བདུན། རྒྱ་
ཆེན་པོའི་ལོའི་ཕྱིང་ནི། ཅང་ཀེང་ལོ་དང་པོ་ལྕགས་མོ་གླང་གི་ལོའི་
དགུན་ཟླ་ར་བ་ཚེས་བཅུ་ལ་དཀྱིལ་འཁོར་ལ་འཛེགས་ནས། རྒྱ་
ཡིས་གཙིགས་བཟུང་ངོ༌། བོད་ཡུལ་དུ་ནི༑ ཕོ་བྲང་ལྷ་སའི་ཤར་
ཕྱོགས་སྦྲ་སྟོད་ཚལ་དུ། བོད་ཆེན་པོའི་ལོའི་ཕྱིང་སྐྱིད་རྟག་ལོ་བརྒྱད།
རྒྱ་ཆེན་པོའི་ལོའི་ཕྱིང་ཅང་ཀེང་ལོ་གཉིས། ཆུ་ཕོ་སྟག་གི་ལོའི་དབྱར་
ཟླ་འབྲིང་པོ་ཚེས་དྲུག་ལ། དཀྱིལ་འཁོར་ལ་འཛེགས་ཏེ། བོད་ཀྱིས་
གཙིགས་བཟུང་ངོ༌། །གཙིགས་ཀྱི་རྡོ་རིངས་ལ་བྲིས་པ་འདི་ཡང་།
བོད་ཆེན་པོའི་ལོའི་མྱིང་སྐྱིད་རྟག་ལོ་དགུ་༑ རྒྱ་ཆེན་པོའི་ལོའི་ཕྱིང་
 

 ་ཅང་ཀེང་ལོ་གསུམ། ཆུ་མོ་ཡོས་བུ་ལོའི་དཔྱིད་ཟླ་འབྲིང་པོ་ཚེས་བཅུ་
བཞི་ལ། རྡོ་རིངས་ལ་ཡི་གེ་བྲིས་སོ། །རྡོ་རིངས་འདི་འདྲི་བའི་སྤྱན་
ཡང་། རྒྱའི་ཕོ་ཉ་ཐབས། འགུ་ཤེའུ་ཞང་ཤིང་ཡོད་པ། དོ་ཙེའི་དང༌།
ཐབས་ཙན་ཤན་དེ་པཱུ་ཡོད་པ། ཟཀཱ་ལ་ཕྱོགས་པས་བྱས་སོ།
།གཙིགས་ཀྱི་མདོ་རྡོ་རིངས་ལ་བྲིས་པ་འདི་དང་འདྲ་བ་གཅིག རྒྱའི་ཡུལ་
ཀེང་ཤིར་ཡང་བཙུགས་སོ། །ཞེས་ཏེ་རྡོ་རིང་འདིའི་སྐོར་ལ་སློབ་དཔོན་
དམུ་དགེ་བསམ་གཏན་མཆོག་གིས་འདི་ལྟར་དུ་གསུངས་ཏེ། རྒྱུའི་
གུང་རུ་རྨེ་རུར་རྡོ་རིང་བཙུགས་ཏེ་རྒྱ་བོད་ཀྱི་ས་མཚམས་སུ་བཅད་
ནས། ཕན་ཚུན་གཉིས་ཀས་ས་མཚམས་ལས་ཕྱི་རོལ་ཏུ་བརྒལ་ཏེ་
དམག་གི་གཡུལ་བཤམས་པ་སོགས་མི་བྱེད་པའི་དཔང་དུ་ལྷ་ཀླུ་
གཉན་པོ་བཞག་སྟེ་བྲོ་བོར་བའི་ཡི་གེ་ལྷ་ས་དང༌། རྒྱ་རྗེའི་ཕོ་བྲང་།
གུང་གུ་རྨེ་རུ་གསུམ་གྱི་རྡོ་རིང་ལ་བྲིས། དུས་དེར་རྒྱ་བོད་གཉིས་
མཐུན་ཞིང་འབྲེལ་བ་བཟང་བས། གནམ་ལ་ཉི་ཟླ་ཟུང་གཅིག་དང་།
ས་ལ་བཙན་པོ་དབོན་ཞང་ཞེས་གླེང་༑ དབོན་ཞང་ཞེས་པའི་དོན།
སྔར་མེས་ཨག་ཚོམ་གྱིས་རྒྱ་བཟའ་གྱིམ་ཤིང་ཀོང་ཇོ་བླངས་པ་ལ་
སྲས་ཁྲི་སྲོང་ལྡེ་བཙན་འཁྲུངས་སྟབས། བོད་ཀྱི་བཙན་པོ་རྗེས་མ་
རྣམས་རྒྱའི་ཚ་རྒྱུད་དུ་གྱུར་སྟབས། བོད་ལ་དབོན་ཟེར་བ་ཚ་བུའི་
མིང་། རྒྱ་ལ་ཞང་ཟེར། དེའི་དུས་ཀྱི་ཆིངས་ཡིག་སྐོར་གྱི་ལོ་རྒྱུས་
 ་

རྒྱའི་མཁས་པ་ཝང་ཅུང་ཟེར་བས་བརྩམས་པའི་དེབ་ཅིག་གི་ནང་དུ་
གསལ་བོ་ཡོད་ཟེར། རྡོ་རིང་གི་ངོས་ཡི་གེ་ནི་གཞན་གྱིས་བཤུས་
པའི་བུ་ཡིག་ད་ལྟའང་ཡོད། གུང་གུ་རྨེ་རུ་ནི་ཀ་ཅིའི་མཆོད་རྟེན་
དཀར་བོ་ཡོད་ས་དེ་རེད་ཟེར་ཞིང་། མཆོད་རྟེན་འདི་སངས་རྒྱས་
འོད་སྲུང་དུས་ཀྱི་མཆོད་རྟེན་ཞིག་ཡིན་ཟེར་བ་དང་། བདག་ཅག་གི་
སྟོན་པའི་འཕེལ་གདུང་བཞུགས་པའི་མཆོད་རྟེན་ཡིན་ཟེར་བའི་ལོ་
རྒྱུས་ཅི་རིགས་སྣང༌། ཞེས་གུང་ཐང་བསྟན་པའི་སྒྲོན་མེའི་རྣམ་ཐར་
ལས་གསུངས། འོན་ཀྱང་མཆོད་རྟེན་དེ་ལོ་བཅུ་ཕྲག་འགའི་སྔོན་དུ་
བཤིགས་ནས། དེར་ཆུ་མཛོད་ཅིག་བཟོས་ཡོད། ད་ལྟ་སླར་ཡང་
མཆོད་རྟེན་ཞིག་རི་ཁར་བཞེངས་ཡོད་འདུག ཅེས་གསུངས་སོ།
།འདི་དག་ནི་གལ་ཆེའི་ལོ་རྒྱུས་ལ་ཞིབ་འཇུག་དང་གནའ་དུས་ཀྱི་ཚིག་སྦྱོར་སོགས་
ཀྱི་དོན་ལ་ཉེ་བར་མཁོ་བས་བྲིས་པ་དགེ །
 

 ༄༅། །གླིང་རྗེ་གེ་སར་རྒྱལ་པོའི་སྐོར་གྱི་དཔྱད་གཏམ། །
ས་གསུམ་མ་ལུས་འགྲོ་བའི་མགོན། །
རིགས་གསུམ་སེམས་དཔའི་སྒྱུ་འཕྲུལ་གར། །
སྲིད་གསུམ་མཚུངས་མེད་སེང་ཆེན་ལ། །
དད་གསུམ་ཡིད་ཀྱིས་ཕྱག་འཚལ་ལོ། །
དེའང་གླིང་གེ་སར་རྒྱལ་པོ་མཆོག་ནི་རབ་བྱུང་དང་པོ་ཚུགས་ཁ་མའི་
དྲུག་ཅུ་སྐོར་གྱི་ནང་ཏེ་སྤྱི་ལོ་༡་ལོ་བོད་ལྕགས་བྱི་ལོ་སྐུ་འཁྲུངས།
འཁྲུངས་ལོའི་ཐད་ལ་འདོད་ཚུལ་མི་མཐུན་པ་མང་དུ་མཆིས་མོད་
འདི་ནི་སྔོན་གྱི་སྒྲུང་དཔེ་རྙིང་བ་ཁུངས་བཙུན་གྱི་དབང་དུ་བྱས་ཏེ་
བྲིས་པ་ཡིན། འཁྲུངས་ཡུལ་གྱི་ཕྱོགས་ལའང་མི་མཐུན་པ་མང་དུ་
མཆིས་མོད་དོན་དུ་ད་ལྟ་སི་ཁྲོན་ཞིང་ཆེན་དཀར་མཛེས་ཁུལ་སྡེ་དགེ་
རྫོང་གི་ཁོངས་གཏོགས་ཨ་ཕྱུག་ཡུལ་ཚོའི་ས་ཆ་ས་སྐྱིད་སོས་ཡག་གི་
ཁ་མདོ་རུ་ངོས་འཛིན། འཁྲུངས་ཡུལ་ལྕི་སུག་ལ་ངོས་འཛིན་
མཁན་ནི༑ སི་ཏུ་པཎ་ཆེན། སུམ་པ་ཡེ་ཤེས་དཔལ་འབྱོར། གཏེར་
ཆེན་མཆོག་གྱུར་གླིང་པ། མི་ཕམ་འཇམ་དཔལ་དགྱེས་པའི་རྡོ་རྗེ།
རིག་འཛིན་འགྲོ་འདུལ་དཔའ་བོ། གཏེར་ཆེན་ལས་རབ་གླིང་པ།
 

 གཞན་ཡང་ལྷ་གླིང་གབ་ཙེ་རྩོམ་པ་པོ་དང༌། འབྲི་འཇམ་དབྱངས་
གྲགས་པ། བདག་ཅག་གི་སྐྱབས་གཅིག་མཚུངས་པ་མེད་པ་༧ཆོས་
རྗེ་འཇིགས་མེད་ཕུན་ཚོགས་འབྱུང་གནས་སོགས་སྔོན་དང་ཕྱིས་ཀྱི་
མཁས་གྲུབ་གཉིས་ལྡན་གྱི་སྐྱེས་བུ་དམ་པ་མང་ཞིག་གི་དགོངས་པ་
གཅིག་མཐུན་ལགས་ཤིང་། དེར་མ་ཟད་རྒྱ་བཟའི་སྦྲ་མལ་དང་། ཇོ་
རུའི་སྐུ་རྗེས། བླ་མཚོ་ཆུ་མིག བྲག་ནག་ལུང་མདོར་ཨ་མྱེ་སྒོམ་པའི་
སྒྲུབ་ཕུག སྐྱི་རྒྱལ་སྟག་རི། ལྕི་ཡི་ལུང་པ་བཅུ་གསུམ་གྱི་ཆུ་རྒྱུན་དང་
ལུང་གདོང་ཁ་གྲུ་ཕྱོགས་སོགས་མངོན་སུམ་མིག་གི་ཡུལ་དུ་སྔར་གྱི་
བཤད་སྲོལ་མ་ཉམས་པར་ད་ལྟའང་བདེན་པ་ར་འཕྲོད་པ་ཡོད།
དགུང་ལོ་ལྔ་པའི་དུས་སུ་བླ་མ་ཨོ་རྒྱན་པདྨས་རྨ་ཁོག་ཏུ་ས་བཟུང་
དགོས་པའི་ལུང་བསྟན་བྱུང་བ་ལྟར་ལམ་ནས་སྦྲུལ་མགོ་མདའ་རུ་ལོ་
གཅིག་ལྷག་ཙམ་ལ་བཞུགས། དགུང་གྲངས་བདུན་ལ་སོན་པ་ན་རྨ་
ཡུལ་དུ་འགོག་མོ་མ་བུས་ས་བཟུང་པ་ནི་ས་བཟུང་དང་པོ་ཞེས་བྱ།
དེ་ནས་རྨ་སྨད་དུ་བསེ་རག་ཨ་བྲས་གང་ཡོད་པ་ན་ཇོ་རུས་ཨ་བདུད་
བསྒྲལ་བ་སོགས་ལ་ས་བཟུང་གཉིས་པ་དང༌། ཇོ་རུ་དགུང་ལོ་
བརྒྱད་ཀྱི་དུས་ཡན་ལ་གླིང་པ་སྤྱི་ཁྱབ་རྫ་འབྲི་གཉིས་སུ་གཞིས་
ཆགས་ཡོད་པས་ད་ལྟའང་ཁམས་སྡེ་དགེའི་ས་ཆ་སོགས་སུ་གླིང་གི་
མཁར་ཤུལ་མང་པོ་ཡོད། དེ་དུས་གླིང་ཡུལ་ཁ་བས་མནན་ཏེ་གླིང་
 

 ལ་ས་བགོས་བྱས་ནས་རྨ་ཡུལ་དུ་ཆགས་པ་ལ་ས་བཟུང་གསུམ་
པ་ཞེས་བྱ། དེ་ལྟར་ན་གླིང་གེ་སར་རྒྱལ་པོ་ནི་ཁམས་ཀྱི་རྫ་ཁོག་ཏུ་
།
འཁྲུངས་ཤིང་ཁོང་དགུང་ལོ་བརྒྱད་ཀྱི་དུས་གླིང་པ་སྤྱི་ཁྱབ་ཨ་མདོའི་
རྨ་ཡུལ་དུ་གཞིས་ཆགས། དགུང་གྲངས་བཅུ་གཉིས་ཀྱི་དུས་སུ་མ་ནེ་
ནེ་གནམ་སྨན་དཀར་མོས་ལུང་བསྟན་ལ་ལྷ་རྟ་རྐྱང་བུ་བཟུང་ནས་རྟ་
རྒྱུག་གི་རྒྱལ་འཇོག་བྱས་ཏེ་སྐྱ་ལོའི་རྒྱུ་བདག འབྲུག་མོའི་སྐྲ་བདག
གླིང་དཀར་གྱི་རྒྱལ་པོ་རྣམས་བྱེད་དགོས་པར་སྐུལ་མ་གནང་མཐར་
ཁྲོ་ཐུང་ལ་ལུང་རྫུན་ཕབ་རྗེས་གླིང་དཀར་པོའི་དཔའ་བརྟུལ་ཐམས་
ཅད་ཀྱིས་གསེར་ཁྲི་ཁམས་གསུམ་ཟིལ་གནོན། སྐྱ་ལོའི་སེང་ལྕམ་
འབྲུག་མོ། ཕ་ཟོག་ནོར་བུ་ཆ་བདུན། ཀླུ་འབུམ་པོ་ཏི་བཅུ་གཉིས།
ཀླུ་སྦྲ་མཐིང་ཤོག་གུང་དགུ། སྐུ་མཁར་སེང་ཕྲུག་སྟག་རྩེ། གླིང་སྡེ་
ཁྲི་སྐོར་བཅུ་གཉིས་བཅས་རྟ་རྒྱུག་གི་རྒྱུན་ལ་འཇོག་རྒྱུའི་གྲོས་ཐག་
བཅད༑ གླིང་གེ་སར་རྒྱལ་པོ་སྟོབས་ཀྱི་འཁོར་ལོས་བསྒྱུར་པའི་
རྒྱལ་པོ་ཡིན་པས་རྒྱལ་སྲིད་སྣ་བདུན་དབང་དུ་བྱས་ཏེ། དེའང་སྒྲོལ་
མ་དཀར་མོའི་རྣམ་འཕྲུལ། སྐྱ་ལོའི་སེང་ལྕམ་འབྲུག་མོའི་སྒོ་གསུམ་
དབང་དུ་བསྡུས་པ་ནི་བཙུན་མོ་རིན་པོ་ཆེ་དང་། མ་འགོག་མོ་དང་སྲུ་
འབྲུག་མོ་གཉིས་ཀྱིས་བོད་ཀྱི་སྤེན་ནེ་རི་བཀྲ་ནས་གླང་ཆེན་གྱི་
སྟོབས་དང་རྟ་མཆོག་གི་འགྲོས་དང་ལྡན་པའི་ལྷ་རྟ་རྐྱང་རྒོད་འཕེལ་
 

 བོ་འཕྲུལ་གྱི་ཞགས་པས་དབང་དུ་བསྡུས་པ་ནི་གླང་པོ་རིན་པོ་ཆེ་
དང་རྟ་མཆོག་རིན་པོ་ཆེ་དབང་དུ་བྱས་པ་དང་། མི་མགོན་དཀར་
པོའི་ཕུག་ནོར་ལྕག་ཚན་བསམ་པའི་དོན་གྲུབ་སེང་ལྕམ་འབྲུག་མོས་
ཕུལ་བ་ནོར་བུ་རིན་པོ་ཆེ་དང་། པཎ་ཆེན་བི་མའི་རྣམ་འཕྲུལ་འདན་
 མ་རིན་ཆེན་བསམ་གྲུབ་ལ་དབང་དང་གདམས་པ་གནང་ནས་
དམག་དཔོན་དུ་མངའ་གསོལ་བ་དམག་དཔོན་རིན་པོ་ཆེ་དང་། མ་
འདྲེས་བཅོ་བརྒྱད་ཀྱི་མུ་ཁྱུད། མི་འཇིགས་པ་རྣམ་བཞིའི་ལྟེ་བ།
སྟོབས་བཅུའི་རྩིབ་དང་ལྡན་པའི་སྐུ་དངོས་ཀྱི་འཁོར་ལོ་གདུལ་བྱ་
རྣམས་ལ་ངོམ་ནས་གསེར་གྱི་ཁྲི་ལ་དབང་བསྒྱུར་བ་ནི་འཁོར་ལོ་
རིན་པོ་ཆེ་དང༌། རྨ་ཆེན་སྤོམ་རས་རང་གི་སྲོག་སྙིང་ཕུལ་ནས་བྲན་
དུ་ཁས་བླངས་པ་ཁྱིམ་བདག་རིན་པོ་ཆེ་སྟེ་རྒྱལ་སྲིད་སྣ་བདུན་ལ་
དབང་བསྒྱུར་བའོ། །རྒྱལ་སྲིད་སྣ་བདུན་ལ་དབང་བསྒྱུར་ཚུལ་
འདི་ཆོས་རྗེ་ཡིད་བཞིན་ནོར་བུ་མཆོག་གི་ཞལ་གསུང་ལྟར་བྲིས་པ་
ཡིན༑ དེའང་དགུང་གྲངས་བཅུ་གཉིས་ཡན་ཆད་དུ་ཆས་ངན་པའི་
ཚུལ་བཟུང་ནས་སྐུ་དངོས་སུ་མ་བསྟན་ཅིང་དགུང་གྲངས་བཅུ་
གསུམ་པར་གསེར་ཁྲི་ལ་རོལ་པ་དང་མཛེས་སྐུ་དངོས་དེ་འཁོར་
རྣམས་ཀྱི་མིག་གི་དགའ་སྟོན་དུ་སྣང་བར་བྱས་ཏེ་ད་ལྟ་དར་ལག་
རྫོང་ཁོངས་ཁྲ་གླིང་དགོཌ་པའི་ཉེ་འདབས་ཀྱི་ཕོ་བྲང་སེང་ཕྲུག་སྟག་
 

རྩེ་གླིང་གི་རྒྱལ་ས་བྱས། ཕོ་བྲང་སེང་ཕྲུག་སྟག་རྩེའི་ཤུལ་དེ་ནི་ཆོས་
རྗེ་དམ་པ་ཡིད་བཞིན་ནོར་བུས་ངོས་འཛིན་བྱས་ཏེ། དེའང་སྤྱི་ལོ་
༡༩༩་བོད་ལྕགས་རྟ་ལོར་མགོ་ལོག་དར་ལག་ས་ཆའི་ཁྲ་གླིང་
དགོན་དུ་ཕེབས། དགེ་འདུན་པ་སྟོང་ཕྲག་ལྷག་ལ་དམ་ཆོས་བདུད་
རྩིས་མངོན་པར་བསྐྱངས་ཏེ་རྗེ་ཉིད་ཀྱི་དག་སྣང་ཆོས་སྐོར་ལས་
འཛམ་གླིང་གེ་སར་གྱི་ཆོས་སྐོར་གྱི་དབང་བསྐུར་ཅིང་གླིང་རྗེ་གེ་
སར་རྒྱལ་པོ་དགྲ་བླ་ཝེར་མའི་ཚོགས་ལ་ཕྲིན་ལས་བཅོལ་ཏེ། ཁོང་
གི་ཞལ་ནས། ས་འདི་གླིང་ས་མཐོང་བ་ཀུན་སྨོན་རེད། རྨ་སྨད་གཡུ་
ལུང་སུམ་མདོར་སྟོད་ན་སེང་ཕྲུག་སྟག་རྩེ་ཡོད། བར་ན་རྒོད་ཚང་ཁ་
གཡེལ་ཡོད། སྨད་ན་ཇ་མཁར་རིང་མོ་ཡོད། ཁྱད་པར་སེང་ཕྲུག་
སྟག་རྩེའི་མཁར་ཤུལ་རྙེད་ན་དགོས་པ་ཆེན་པོ་ཡོད། ཁྱེད་ཅག་བླ་
སྤྲུལ་ཁ་ཤས་གཟིགས་ཞིབ་བྱེད་དུ་སོང་དང༌། ནམ་རྒྱུན་མི་མངོན་
པའི་གནས་སུ་གྱུར་ཡོད་ཀྱང་དེ་རིང་གེ་སར་དགྲ་བླ་ཝེར་མའི་
ཚོགས་ལ་འཕྲིན་བཅོལ་བྱས་པའི་མཐུས་ངེས་པར་རྙེད་འོང་གསུངས།
ལྕགས་རྟ་ལོའི་ཟླ་གསུམ་པའི་ཚེས་ཉེར་བཞི་གཟའ་སྤེན་པ་རྒྱུ་སྐར་
མོན་གྲུའི་ཉིན་མཁན་སྤྲུལ་བཞི་རླངས་འཁོར་ལ་བསྡད་ནས་སོང་ཚེ་
ལམ་ནས་རྟགས་དང་རྟེན་འབྲེལ་ཕུན་སུམ་ཚོགས་པ་བྱུང་སྟེ་ཁྲ་གླིང་
དགོན་ནས་ལེ་བར་ལྔ་ལྷག་ཙམ་ལ་སླེབས་པ་ན་གནས་ཡིད་དུ་འོང་

 བ་ཐང་ཆེན་པོ་པདྨ་འདབ་མ་སྟོང་དང་འདྲ་བའི་དཀྱིལ་ན་ཡོང་
ཁུངས་འཚོལ་ནའང་མི་རྙེད་པའི་བོ་ཐོའི་ཐོ་གསར་བའི་རྟགས་ཤིག་
བསླངས་འདུག་པ་མཐོང་། དེའི་ཚེ་ནམ་མཁའ་ནས་འབྲུག་སྒྲ་སྙན་
པར་བསྒྲགས་ཤིང་སྦྲང་ཆར་ཡང་བབ་པ་དང༌། ས་དེར་ངོ་མཚར་
བའི་མེ་ཏོག་གསར་དུ་བཞད་འདུག་པ་སོགས་སྔོན་ཆད་མཐོང་མ་
མྱོང་བའི་ངོ་མཚར་བའི་རྟགས་མཚན་དུ་མ་བྱུང་། དེ་ཐམས་ཅད་
ཀྱིས་ཐོ་ཡོད་ས་དེ་ནི་མཁར་ཤུལ་ཡིན་པར་ཐག་ཆོད་ནས་དར་དཀར་
པོ་སྲིད་དུ་རིང་བ་ཞིག་ཕུལ། དེར་མ་ཟད་ས་དེ་ནས་སྒྲོམ་བུ་གསུམ་
རྙེད་པ་ཆོས་རྗེ་མཆོག་ལ་ཕུལ་ནས་ལོ་རྒྱུས་ཞིབ་ཏུ་སྙན་ལ་ཞུས་པར་
ཐུགས་ཤིན་ཏུ་དགྱེས་ནས་མཁར་ཤུལ་དེ་ནོར་འཁྲུལ་མེད་པར་
འདུག་གསུངས། རྗེ་ཉིད་ཀྱང་དེ་ལ་ཕེབས་པར་མ་ཟད་བྱོན་ཁར་
ཁོང་གིས་བསམ་ཡས་ནས་གཏེར་དུ་བཞེས་པའི་གེ་སར་ཡབ་ཡུམ་
གྱི་བྱང་སེམས་དཀར་དམར་དང་བྱེ་མ་ཨ་ཀྲོང་ལས་གྲུབ་པའི་གུ་
རུའི་སྐུ་སོར་བཞི་ཙམ་འདུག་པ་དེ་དང་སྐུ་གསུང་ཐུགས་རྟེན་བཅས་
གནང་ནས་གེ་སར་ཕོ་བྲང་དེ་བཞེངས་དགོས་ཤིང་འགྲུབ་ངེས་པ་
ཡིན་པའི་བཀའ་བསྩལ། ཕོ་བྲང་འདིའི་ནང་རྟེན་ཕེར་བ་ལ་འཛམ་
གླིང་ན་གུ་རུའི་སྐུ་འདི་ལས་མེད་ཅིང་གེ་སར་གྱི་སྐུ་དངོས་དང་ཁྱད་
པར་མེད་གསུངས་སོ། །དེ་ལྟར་སྔོན་གནས་རྗེས་དྲན་གྱིས་སྔོན་ཆད་
 

གླིང་གེ་སར་རྒྱལ་པོའི་ཕོ་བྲང་སེང་ཕྲུག་སྟག་རྩེ་དུས་ཀྱིས་བསྐལ་
བས་བར་ལམ་ཞིག་ནས་སུས་ཀྱང་ངོ་མི་ཤེས་པར་གྱུར་པ་ལ་རྗེ་ཉིད་
ཀྱིས་རྟགས་མཚན་ཁྱད་པར་ཅན་གྱི་སྒོ་ནས་ངོས་བཟུང་ཏེ་ཀུན་ཡིད་
ཆེས་པར་བྱས། རྗེས་སུ་ཁྲ་གླིང་དགོན་པའི་བླ་སྤྲུལ་འགས་འགན་
ཁུར་ཏེ་སེང་ཕྲུག་སྟག་རྩེ་བསྐུར་བཞེངས་བྱེད་པའི་སྐབས་ཀྱང་ངོ་
མཚར་བའི་རྟགས་མཚན་མང་དུ་བྱུང་འདུག་ཅིང་བར་ཆད་མེད་པར་
གྲུབ་པ་ད་ལྟ་ཀུན་གྱིས་ལྗོངས་རྒྱུ་དང་མཇལ་བསྐོར་གྱི་རྟེན་དུ་ཡོད་
པ་འདིའོ། །སླར་ཡང་ཤིང་ཁྱི་ལོའི་ཟླ་ལྔ་པའི་ཚེས་ཉེར་དྲུག་ལ་རྗེ་
ཉིད་ཕེབས་ནས་ཚེས་ཉེར་བདུན་ཉིན་ཕོ་བྲང་ནང་ནས་བླ་གྲྭ་སུམ་
བརྒྱར་ཉེ་བ་ལ་ཕུར་བ་མགུལ་ཁུག་མ་དང་གླིང་གེ་སར་གྱི་སྨིན་བྱེད་
གྱི་དབང་བསྐུར། ཡེ་ཤེས་པ་དབབ་པའི་སྐབས་གསུང་མཐོན་པོས་
ཕོ་ཕོ་ཞེས་གསུངས་ཚེ་གློ་བུར་དུ་གེ་སར་གྱི་ཕྱག་གི་མདུང་མོ་འཕག་
ཏེ་མཆོད་ཁྲིའི་སྟེང་དུ་བབ་པའི་རྟགས་ངོ་མཚར་བ་བྱུང་ཞིང་ས་དེ་ནི་
གངས་ལྗོངས་སྤྱིའི་སྙིགས་པའི་རྒུད་པ་ཞི་བའི་ས་གནད་ཁྱད་པར་
ཅན་ཞིག་ཡིན་པར་འདུག་གོ། །གླིང་གི་ལོ་རྒྱུས་འདི་ལ་ཁ་ཅིག་ན་རེ།
གངས་གྱི་སེང་གེ་གར་ཡང་མ་མཆིས་ཤིང་། །གེ་སར་རྒྱལ་པོ་གུད་དུ་
མི་བཞུགས་མོད། །སྒྲོ་བཏགས་སེམས་ལ་དངོས་སུ་སྣང་བ་འདི། །
སྙན་ཚིག་སྒྲ་ཡི་བརྗོད་བྱར་ཅིས་མི་རུང་། །ཞེས་ཟེར་བ་དང་། ཡང་
 

 དཔེར་ན་གེ་སར་ཡང་གྲུ་གུའི་རྒྱལ་པོ་མི་ཉག་ལ་གཡུལ་འགྱེད་
མཁན་ཞིག་ཡོད་པ་དེའི་གཏམ་ཡིན་མདོག་ཁ་བས་ཙ་བ་ཙམ་ཡོད་
ཀྱང་མི་སྲིད་མོད། ཆེས་ཆེར་ཐལ་ནས་མཛུབ་མོ་འཛུགས་ས་འདི་
ཡིན་སྟོན་རྒྱུ་མེད་པ་བཞིན་ནོ། །ཞེས་གླིང་གེ་སར་ཞེས་བྱ་བ་ཞིག་
མེད་པར་འདོད་མཁན་ཡང་ཡོད་མོད་ཁོང་ལ་དགོས་དབང་རེ་ཡོད་
ན་དེར་ཟད་ལ་དེ་མིན་རྒྱུ་མཚན་མེད་པའི་གཏམ་སྟེ། གོང་དུ་བཤད་
པ་ལྟར་འཁྲུངས་ཡུལ་དང་འཁྲུངས་སྐབས་དང་རྒྱལ་ས་སོགས་རེ་རེ་
ནས་བདེན་པ་རྭ་སྤྲོད་པ་དེ་ག་རང་རེད་ལ། དེ་ལ་དངོས་ཡོད་ལོ་
རྒྱུས་མི་ཟེར་ན་དངོས་ཡོད་ལོ་རྒྱུས་ཟེར་བ་ཅི་འདྲ་ཞིག་ལ་ངོས་
འཛིན་སྨྲ་དགོས་སོ། །དེར་མ་ཟད་ཡིད་རྟོན་འོས་པའི་སྔོན་གྱི་ལོ་
རྒྱུས་མང་ཞིག་ན་གླིང་གི་ལོ་རྒྱུས་བཤད་ཡོད་མོད་འདིར་རེ་རེ་ནས་
ལུང་དུ་དྲང་ན་ཡི་གེ་མང་བར་འགྱུར་བས་བཞག་ཅིང་། འདིར་དེ་
ལས་རླངས་ཀྱི་པོ་ཏི་བསེ་རུ་ཞེས་ལོ་རྒྱུས་རྙིང་པ་དེ་ལས་ཇི་ལྟར་
བསྟན་ཡོད་པའི་སྐོར་ལུང་དྲངས་ནས་བཤད་པར་བྱ་སྟེ། དེ་ལས།
དེ་ནས་ཁོང་གིས་ཤར་དུ་བྱོན། གེར་འཚོའི་མགུལ་དུ་བྱོན་པ་ལ། །གླིང་རྗེ་གེ་
སར་གྱིས། སྲིན་གྱི་བེར་ནག་པོ་ཐོག་གདུགས། སྲིན་རལ་ཁྲའོ།
སྲིན་རྟ་ནག་པོ་གསུམ་ཕུལ་ནས། མི་འཆི་ཚེའི་དབང་ཞིག་ཞུ། ངས་
གདུག་པའི་ལྷ་འདྲེ་འདུལ་བ་ལ། །ཁྱེད་ཀྱིས་བདག་གི་ལུས་སྐྱོབ་
 

མཛོད༑ ༑ཟེར་ནས། ཁོང་གི་ཞལ་ནས། ཁྱོད་འཆི་བའི་དུས་ལ་
བབ་པ་ལ། །རང་རེས་འབད་ཀྱང་ག་ལ་བརྟེན། །བདུད་ཀྱི་བར་
ཆད་མི་འབྱུང་བ། །རྣལ་འབྱོར་བདག་གིས་སྲུང་མ་བྱེད། །ལོ་ནི་
བརྒྱད་ཅུ་རྩ་བརྒྱད་བར། །སྐྱེས་བུ་ཁྱོད་ཀྱི་ཚེ་ཚད་ཡིན། །དེར་ཁོང་
ལ་སྤོམ་རས་མགོ་བྱས་པའི་མདོ་ཁམས་ཀྱི་ལྷ་འདྲེ་ཐམས་ཅད་ཀྱིས་
བསུ་བ་བྱས་ནས༑ རྒྱ་ནག་རི་བོ་རྩེ་ལྔར་བྱོན། ཞེས་སོགས་དང་།
ཡང་གེ་སར་རྒྱ་ལ་བྱོལ་རྟ་བསྐྱལ་ནས། ཁྱེད་གདན་འདྲེན་པ་ལ་
ཡོང་བས། གྲུབ་པ་ཐོབ་པའི་རྣལ་འབྱོར་པ། བོད་ཀྱི་ཡུལ་དུ་འབྱོན་པར་ཞུ་
།བདག་ལ་ཁྲིམས་ཀྱི་དངུལ་མདུང་ཀེ་རུ་དང༌། ཁྲིམས་ཀྱི་རྔ་བོ་ཆེ་
ཟིལ་གནོན་དང་། ཁྲིམས་དར་ནག་པོ་ཟིལ་གནོན་དང་། རྒྱ་ནོར་
བསམ་གྱིས་མི་ཁྱབ་པ་འབུལ་རྒྱུ་ཡོད་ཟེར་ནས་ཞུས། དེར་གྲུབ་
ཐོབ་ཆེན་པོ་ལ་མཁའ་འགྲོ་མའི་ལུང་བསྟན་བྱུང་ནས། སྟོད་ནུབ་
ཕྱོགས་ཨོ་རྒྱན་བྱང་ངོས། །སྲིན་པོ་ཕོ་མོ་འདུ་བ་དང་། །ཐང་ཡིག་
རིན་ཆེན་སྒྲོན་མེ་དང་༑ ༑བསྟན་པ་འགྱོགས་པའི་གླང་པོ་དང༌།
།རྣལ་འབྱོར་ཁྱེད་ལ་མཁོ་བ་ཡི། །རླངས་ཀྱི་པོ་ཏི་བསེ་རུ་དང༌།
།བཀའ་དང་བསྟན་བཅོས་གཏེར་དུ་ཡོད། །རྣལ་འབྱོར་བཀའ་དང་གླིང་
ཕྲུག་ཐོངས། །གཏེར་ཁ་ཆེན་པོ་ཐོན་པར་ཡོད། །ཟེར་བའི་མཁའ་
འགྲོའི་ལུང་བསྟན་བྱུང་ནས། དེ་ནས་ཁོང་གིས་གླིང་གེ་སར་བཀའ་

 ལ་གནང་ནས། ཞེས་སོགས་དང་། ཡང་གླིང་གི་གླིང་ཡུལ་གོར་
མདོར་བྱོན་པ་དང༌། གླིང་གི་རྒྱལ་པོ་གེ་སར་དེས། ཡོལ་གྱི་ཡོལ་
སྟོད་དུ་ཕྱག་ཕབ་དང་། གླིང་རིང་གི་མི་ཚོ་དེར་འབུལ་བ་བྱེད་དུ་བྱུང་།
ཁོང་གིས་ཐང་ཡིག་རིན་པོ་ཆེའི་སྒྲོན་མ། བསྟན་པ་འགྱོགས་པའི་
གླང་པོ། རླངས་ཀྱི་པོ་ཏི་བསེ་རུ། ཁྲིམས་ཀྱི་རྔ་བོ་ཆེ་ཟིལ་གནོན།
ཁྲིམས་ཀྱི་དངུལ་མདུང་ཀེ་རུ ཁྲིམས་དར་ནག་པོ་དགྲ་འདུལ།
སློབ་དཔོན་པདྨའི་ཆོས་སྐོར། དབུ་ཞྭ༑ ན་བཟའ། ཆགས་འུ་དང་
བཅས་པ་རྣམས་དང༌། ཆིབས་པ་ཕ་བོང་ག་པ་རྟ་འདྲ་ཕུལ་ནས་ཞུ་
བ་བྱས་པ་ལ། ཁྱེད་གྲུབ་པ་ཐོབ་པའི་རྣལ་འབྱོར་པ། །སངས་རྒྱས་
ཀྱི་བསྟན་པ་འཛིན་པ་དང་། །གདུག་པའི་ལྷ་འདྲེ་འདུལ་བ་དང༌།
།གླིང་གི་མི་ནོར་འཕེལ་བ་དང་། །མི་ནད་ཕྱུགས་ནད་གཅོད་པ་དང་།
།བོད་ཁམས་བདེ་བས་ཐུགས་ལ་ཞོག །གྲུབ་ཐོབ་བཞུགས་པའི་སྐུ་
རིང་ལ། །རྒྱུན་ཆད་མེད་པར་མཇལ་བར་ཞུ། །མི་རྟག་འདའ་བའི་
ཚུལ་སྟོན་ན། །བདེ་བའི་གནས་སུ་བདག་ཀྱང་ཁྲིད། །ད་རེས་
འབུལ་བའི་སྔ་མར་ཞུ། །ཟེར་ནས་ཞུས་སོ། །སེང་བློན་གྱིས་ཁྲ་བོ་
གཡང་ལུགས། ཁྲ་རྒན་གྱིས་ཐོག་རྒྱུགས་དཀར་པོ། ཁྲོ་ཐུང་གིས་
ཤང་ལང་ནག་པོ། ལྡོམ་བུའི་དཀར་མོ་རུབ་གདུགས། ཞལ་དཀར་
གྱིས་གངས་དཀར་ལྷ་རྩེ། བན་དེས་གཡུལ་དམར་འོད་གསལ།

 ཤེལ་རིས་གསེར་གྱི་མཆོད་རྟེན་ཕུལ། གླིང་གི་གཙོ་བོ་སུམ་ཅུ།
ཐུལ་པ་སུམ་ཅུ། སྟག་ཤར་སུམ་ཅུ། བླ་མཆོད་སུམ་ཅུ། མོ་བཙུན་
སུམ་ཅུ་རྣམས་ཀྱིས། མི་རེས་འབུལ་བ་རེ། ཞུ་བ་རེ་བྱས། གྲུབ་
ཐོབ་ཆེན་པོའི་ཞལ་ནས། ཁ་བ་ཅན་ལ། གནོད་པའི་འདུལ་དགོས་
ཅི་འདྲ་ཡོད། །བདག་གིས་བཀའ་དང་དབང་བསྐུར་ན། །ཡོན་
བདག་ཁྱེད་ཀྱིས་ཐུལ་ནས་ཡོང་། །མི་དགེ་སྤོངས་དང་དགེ་བ་ཡོང་།
།སྙིང་རྗེ་བསྒོམ་ན་བྱམས་སེམས་ཡོང་། །བླ་མ་བསྒོམ་ན་བྱིན་རླབས་
ཡོང་། །ཡི་དམ་བསྒོམ་ན་དངོས་གྲུབ་ཡོང༌། །སྙིང་རྗེ་སྒོམས་ལ་སྦྱིན་པ་
ཐོང༌། །སྡིག་པ་སྤོངས་ལ་དགེ་བ་གྱིས། །བསོད་ནམས་རྒྱུན་ཆད་མེད་
པར་ཡོང་། །དགེ་སྡིག་ཤན་འབྱེད་ཀྱི་ཆོས་སྐོར་འདི། །སྐལ་ལྡན་རྣམས་
ཀྱི་ཆོས་སྐལ་ཡིན། །གསུང་བའི་བསྟན་ཆོས་གསུངས་ནས༑ འགྲོ་
དགོས་གསུངས་པ་ལ། གླིང་གེ་སར་གྱིས་ཞུས་ནས། ཁ་བ་ཅན་ལ་
གནོད་པ་ཀུན། །བདག་གིས་ཐུལ་ཡང་མི་ཐུལ་བས། །ཁྱོད་སློབ་དཔོན་
བཀའ་ལ་མི་བརྩི་བར། །སེམས་ཅན་ཀུན་གྱི་སྲོག་བཅད་ན། །རྒྱལ་
ཁམས་ཙམ་ལ་གནོད་པ་ཡིན། །ཤར་ན་དྲི་ཟ་རྒྱལ་པོ་ཡོད། །ལྷོ་ན་
གཤིན་རྗེ་རྒྱལ་པོ་ཡོད། །ནུབ་ན་སྲིན་པོ་གུར་དུམ་ཡོད། དབྱང་ན་
གནོད་སྦྱིན་ཕོ་མོ་ཡོད། །ཕྱོགས་འདི་ཐུལ་ལ་དམ་དུ་ཁོལ༑ །བོད་
ཁམས་བདེ་བས་ཐུགས་ལ་ཐོགས། །གླིང་གི་ཐང་བརྒྱད་ཐང་སྟོད་
 

འདི། །གྲུབ་ཐོབ་ཁྱེད་ཀྱི་དགོན་པར་འབུལ། །གླིང་གི་ས་ཡུལ་གར་
བདེ་དེ། །གྲུབ་ཐོབ་བཞུགས པའི་གནས་སུ་འབུལ། །ཕ་བོང་ག་པ་རྟ་འདྲ་
དེ། །ལྷ་འདྲེ་འདུལ་བའི་ཆིབས་པར་འབུལ། ཟེར་བ་ཞུས་པ་དང་། ཁོང་
ཡོན་མཆོད་གཉིས། གླིང་གི་ཡུལ་ཐང་བརྒྱད་ཡོལ་དེ་ཡག་ཐང་དང༌།
ཡུལ་རྣམས་ཀྱི་སྟོད་སྨད་ལ་བྱོན་ནས། ཕ་བོང་ག་པ་རྟ་འདྲའི་རྩར་
བཞུགས། དཀོན་མཆོག་ལ་མཆོད་པ་ཕུལ། ཆོས་སྐྱོང་རྣམས་ལ་
གཏོར་མ་བྱིན། ལྷ་འདྲེ་རྣམས་ལ་དམ་གཏོར་བཏང་། ཞེས་སོགས་
དང༌། ཡང་དེ་ལས་གྲུབ་ཐོབ་དང༌། སྤོམ་རས་གླིང་གི་ཡུལ་དུ་བྱོན་པ་
ལ། སྤོམརས་ཞུས་ནས ངཡི་ཡུལ་དུ་འབྱོན་པརཚུ །ཞེས་སོགས་དང།
ཡང་གྲུབ་ཐོབ་དང༌ ། སྤོམ་རས་གླིང་གི་ཡུལ་དུ་བྱོན་པ་ལ་
ཞེས་སོགས་དང༌། ཡང་དེ་ནས་ཁོང་གིས། གླིང་གི་ཡོན་བདག་ཕོ་མོ་
རྣམས་ལ། དངོས་གྲུབ་ཀྱི་གནང་སྦྱིན་བྱས། ཆོས་ཀྱི་དབང་ལུང་
མང་དུ་བྱས་ནས་གསུང་བྱོན་ནོ། ང་རྣལ་འབྱོར་བྱང་ཆུབ་འདྲེ་བཀོལ་
ངས༑ ༑གུང་ནས་རིག་པ་ཆོས་ལ་སད། །སངས་རྒྱས་བསྟན་པ་དར་
བར་བྱས། །གནོད་པའི་ལྷ་སྲིན་བཏུལ་ནས་ཡོད། །གླིང་གི་མི་ནོར་
འཕེལ་བར་ཡོང་། །ཁྱེད་ཡོན་བདག་ཚེ་སྲོག་བརྟན་པར་ཡོང་། །ད་
རྣལ་འབྱོར་པ་ང་རང་རྒྱུད་པ་སྤེལ། །གསུངས་ནས་བྱོན། དེར་གེ་
སར་གྱིས་ཁོང་ལ་ཞུས་ནས། ཁྱེད་གྲུབ་ཐོབ་གར་འབྱོན་ངའི་ཡུལ་དུ་

བཞུགས་པར་ཞུ། དེ་ནས་མི་བཞུགས་འབྱོན་པ་ན། སྒྲུབ་གནས་
གར་ཡོད་གསུང་བར་ཞུ། འབུལ་བ་འཁྱེར་ནས་མཇལ་དུ་ཡོང་། །དེ་
མིན་བདག་ཀྱང་འཁྲིད་པར་ཞུ། །གྲུབ་ཐོབ་ཀྱི་གསུང་ནས། ཡོན་
བདག་གླིང་རྗེ་དད་པ་ཆེ། །མི་རབས་མང་པོའི་གོང་རོལ་ནས། །ཚེ་
རབས་མང་པོའི་གོང་རོལ་ནས། །སྨོན་ལམ་བཏབ་པའི་ཡོན་མཆོད་
ཡིན༑ ༑ང་ཡི་ཕ་ཡུལ་སྟོད་དུ་ཡོད། །སོགས་ནས་དགོན་པ་དང་སྒྲུབ་
པ་བྱེད་པ་ཡིན་ཞེས་པའི་བར་གསུངས་ནས་བྱོན། གེ་སར་ཡང་ཡུལ་
ལ་བྱོན། ཞེས་དང་། ཡང་གླིང་རྗེ་གེ་སར་གྱིས་སྔར་འབུལ་བྱས་པ་
དང་དའི་འབུལ་བ་སྐྱེལ་བ་ལ་ཡོང་བས། བདག་ལ་རིགས་ཀྱི་རྒྱུད་
ཀྱང་མེད། བདག་ཀྱང་ཁྱེད་ལ་དངོས་གྲུབ་ཞུ། ཟས་འཛད་པ་མེད་
པའི་དངོས་གྲུབ་ཞུ། ལུས་ངལ་དུབ་མེད་པའི་དངོས་གྲུབ་ཞུ། སེམས་
མཉམ་བཞག་མི་སྡུག་པའི་དངོས་གྲུབ་ཞུ། ཁ་མི་སྐོམ་བདུད་རྩིའི་
དངོས་གྲུབ་ཞུ། མཚོན་གྱིས་མི་ཆོད་པའི་དངོས་གྲུབ་ཞུ། ཞུས་པས།
མཚན་ལྡན་གྱི་ཀ་པཱ་ལ་ལྟག་སྤྲོད། ཟད་མེད་བཅུད་ལེན་གྱི་གདམས་
པ། སྒོམ་མེད་ཆུའི་བདུད་རྩི་ཆད་མེད། ཆོད་མེད་ལུས་ཀྱི་བརྟན་པ།
རྟ་མེད་རླུང་གི་རྩོལ་བ། གདམས་ངག་དང་དངོས་གྲུབ་རྟག་ཅིང་ཡོད་
པ་གནང་ནས་གེ་སར་ཡང་སོང་། དེ་ཉིན་བཙུན་མོ་ལ་སྲས་གཅིག་
འཁྲུངས་པས། ཁོང་གི་ཚེས་སུ་སྲས་ལ་མིང་རྟག་ཚབ་ཏུ་བཏགས༑
 

སོགས་གླིང་གི་སྐོར་གླེང་པ་མང་དུ་ཡོད་ཅིང་གླིང་གེ་སར་གྱིས་རླངས་
བྱང་ཆུབ་འདྲེ་བཀོལ་བསྟེན་ཚུལ་དང་གླིང་གེ་སར་གྱི་སྐུ་ཚེའི་ཚད་ལ་
རླངས་བྱང་ཆུབ་འདྲེ་བཀོལ་གྱིས་དགུང་གྲངས་བརྒྱད་ཅུ་གྱ་བརྒྱད་
ཡིན་པའི་ལུང་བསྟན་དང༌། ཕ་བོང་ག་པ་རྟ་འདྲ་ལ་བཅིབས་ནས་
གདོན་འདྲེ་བཏུལ་བ་དང་གླིང་དང་རླངས་གཉིས་ཡོན་མཆོད་ཡིན་པ་
དང་གླིང་དེ་རྨ་རྒྱལ་སྤོམ་རའི་ཉེ་འདབས་ན་ཡོད་ཚུལ་སོགས་རླངས་
ཀྱི་པོ་ཏི་བསེ་རུར་གསལ་བོར་གསུངས་པ་རྣམས་ཀྱིས་གླིང་གེ་སར་
རྒྱལ་པོའི་ལོ་རྒྱུས་གསལ་བར་བྱས་པས་ཁོ་རང་ཚོའི་ཐེ་ཚོམ་བསལ་
བར་བྱས་སོ། །དེའང་རླངས་བྱང་ཆུབ་འདྲེ་བཀོལ་ནི། ཨོ་རྒྱན་པདྨའི་
བརྒྱུད་འཛིན་རྣལ་འབྱོར་བ་སྐུ་ཚེ་ཤིན་ཏུ་རིང་ཞིང་མངོན་ཤེས་དང་རྫུ་
འཕྲུལ་ལ་མངའ་དབང་འབྱོར་བའི་གྲུབ་ཐོབ་སྟེ་རླངས་ཀྱི་གདུང་
བརྒྱུད་ལས་བྱོན་པ་ཞིག་གོ །གླིང་གེ་སར་རྒྱལ་པོས་བོད་སིལ་བུའི་
དུས་སྐབས་སུ་བོད་ཕྱི་ནང་གི་བསྟན་ལ་འཚེ་བའི་རྫོང་ཆེན་དང་རྫོང་
ཕྲན་མང་པོ་ཕབ་ཏེ་བོད་ཁམས་ལ་ཕན་བདེ་རྒྱ་ཆེན་པོ་བསྐྲུན་ཏོ། །
བོད་ཁམས་སིལ་བུར་གྱུར་པའི་དུས་སྐབས་སུ། །
པདྨའི་རྣམ་འཕྲུལ་གེ་སར་རྒྱལ་པོ་ཡིས། །
ཁ་བ་ཅན་ལ་ཕན་བདེའི་མཛད་པས་བསྐྱངས། །
དེ་ཡི་བཀའ་དྲིན་གསོ་ཕྱིར་འདི་ཙམ་ཕུལ། །
 

 ཚད་མ་རིག་པའི་བྱུང་བ་བརྗོད་པ།
ན་མོ་མཉྫཤྲཱི་ཡེ། དེའང་རྒྱལ་ཚབ་བྱམས་པ་མགོན་པོའི་ཞལ་
ནས་རིག་པའི་གནས་ལྔ་དག་ལ་མཁས་པར་མ་བྱསན། །འཕགས་
མཆོག་གིས་ཀྱང་ཐམས་ཅད་མཁྱེན་ཉིད་འཐོབ་པར་མི་འགྱུར་ཏེ། །དེ་
བས་གཞན་དག་ཚར་གཅད་རྗེས་བཟུང་བྱ་ཕྱིར་དང་། །རང་ཉིད་
ཀུན་ཤེས་བྱ་ཕྱིར་དེ་ལ་དེ་བརྩོན་བྱེད། །ཅེས་གསུངས་པ་ལྟར་
རིག་པའི་གནས་ལྔ་ལ་མཁས་པར་བྱ་དགོས་ཤིང༌། དེ་ལས་ཚད་མ་
རིག་པ་ནི། དོན་གྱི་འཁྲུལ་བ་སེལ་ཕྱིར་བསྟེན་པར་བྱ་དགོས་ལ།
དེ་ལ་བརྗོད་བྱ་དོན་དང་རྗོད་བྱེད་ཚིག་གི་ཚད་མ་གཉིས་སུ་དབྱེ་ཞིང་།
དང་པོ་བརྗོད་བྱ་དོན་གྱི་ཚད་མ་ནི། ཇི་སྐད་དུ། མངོན་སུམ་
དང་ནི་རྗེས་སུ་དཔག །ལྟར་སྣང་བཅས་པ་བདག་རིག་བྱེད། །སྒྲུབ་
པ་དང་ནི་སུན་འབྱིན་པ། །ལྟར་སྣང་བཅས་པ་གཞན་གོ་བྱེད།
།ཅེས་གསུངས་པ་ལྟར། རྟོག་གེའི་ཚིག་དོན་བརྒྱད་ནི་བརྗོད་བྱ་དོན་
གྱི་ཚད་མའོ། །གཉིས་པ་རྗོད་བྱེད་ཚིག་གི་ཚད་མ་ལ། བཀའ་དང་
བསྟན་བཅོས་གཉིས་ལས། དང་པོ་བཀའ་ནི། ཆོས་མངོན་པའི་མདོ་
ལས༑ མིག་གི་རྣམ་པར་ཤེས་པས་སྔོན་པོ་ཤེས་ཀྱི་སྔོན་པོའོ་
 

 སྙམ་དུ་ནི་མ་ཡིན་ནོ། །ཞེས་དང༌། མིག་དང་གཟུགས་ལ་བརྟེན་
ནས་མིག་གི་རྣམ་པར་ཤེས་པ་སྐྱེའོ། །ཞེས་སོགས་ཀྱིས་དབང་
པོའི་མངོན་སུམ་རྐྱེན་གསུམ་དང་བཅས་པ་བསྟན་ཅིང་། ཆོས་
བཅུ་པའི་མདོ་ལས། དུ་བ་ལས་ནི་མེར་ཤེས་དང་། ཆུ་སྐྱུར་
ལས་ནི་ཆུར་ཤེས་ལྟར། །བྱང་ཆུབ་སེམས་དཔའ་བློ་ལྡན་གྱི། །རིགས་
ནི་མཚན་མ་དག་ལས་ཤེས། །ཅེས་པས་འབྲས་རྟགས་བསྟན་
ཅིང་༑ གང་ཅུང་ཟད་སྐྱེ་བའི་བདག་ཉིད་ཅན་དེ་ཐམས་ཅད་ནི་
འགག་པའི་ཆོས་ཅན་ནོ། །ཞེས་པས་རང་བཞིན་གྱི་རྟགས་དང་།
ངའམ་ང་དང་འདྲ་བས་གང་ཟག་གི་ཚོད་གཟུང་གི ཞེས་པས་སྣང་
རུང་མ་དམིགས་པ་དང་། གང་ཟག་གིས་གང་ཟག་གི་ཚོད་གཟུང་
བར་མི་བྱ། ཞེས་པས་མི་སྣང་མ་དམིགས་པའི་རྟགས་གསུངས་ཤིང༌།
སེན་རིང་གིས་བཅོམ་ལྡན་འདས་ལ་བདག་ནི་ཐམས་ཅད་མི་བཟོད་
དོ༑ ༑ཞེས་གསོལ་པ་ལ། བཅོམ་ལྡན་འདས་ཀྱིས། གང་མི་
བཟོད་པ་དེ་ཡང་མི་བཟོད་དམ། ཞེས་པས་ཐལ་བ་དང་སུན་འབྱིན་
བསྟན་ལ། འདི་ཡོད་ན་འདི་འབྱུང༌། ཞེས་སོགས་ཀྱིས་འབྲེལ་བ་
དང་༑ སྣང་བ་སྐྱེས་པ་ན་མུན་པ་འགག་པ་ལྟར་གཉེན་པོ་སྐྱེས་པ་ན་
སྤང་བྱ་འགག་པར་བསྟན་པས་འགལ་བའི་རྣམ་བཞག་བསྟན་པ་ལྟ་
བུས་མཚོན་སྡེ་བདུན་གྱི་བརྗོད་བྱ་ཕལ་ཆེ་བ་རྒྱལ་བའི་བཀའ་དང་
 

 སྦྱར་དུ་ཡོད་པ་ནི་བཀའ་ཚད་མ་ཞེས་བྱའོ། །དེ་ལྟར་ན་བརྗོད་
བྱའི་སྒོ་ནས་ནང་རིག་པ་དང་གཏན་ཚིགས་རིག་པའི་མུ་བཞི་ཡོད་
པར་ཤེས་པར་བྱ་སྟེ། ནང་རིག་པའི་བསྟན་བཅོས་འདུལ་བའི་མདོ་
ལྟ་བུ་དང་། གཏན་ཚིགས་རིག་པ་ཁོ་ནའི་གཞུང་བྲམ་ཟེའུ་རྐང་མིག་
གིས་བྱས་པའི་རྟོག་གེའི་ཚིག་དོན་བཅུ་དྲུག་ལྟ་བུ་དང་། གཉིས་ཀ་
ཡིན་པ་སྡེ་བདུན་མདོ་དང་བཅས་པའི་བསྟན་བཅོས་དང༌། གཉིས་
ཀ་མིན་པ་གསོ་དཔྱད་ཀྱི་གཞུང་ཕལ་བ་ལྟ་བུའོ། །གཉིས་པ་
ཚད་མའི་བསྟན་བཅོས་ཀྱི་སྐབས་འདི་དང་འབྲེལ་ཚད་མ་རིག་པའི་
དར་ཚུལ་མདོར་བསྡུས་ཞིག་བརྗོད་པར་བྱ་སྟེ། དང་པོ་དགྲ་
བཅོམ་ཆོས་སྐྱོབ་ཀྱིས་བསྟན་བཅོས་སྨྲ་བའི་སྒོ་ཞེས་བྱ་བ་བརྩམས།
དེའི་རྗེས་སུ་སློབ་དཔོན་དབྱིག་གཉེན་གྱིས་རྩོད་སྒྲུབ་མཛད། ཁོང་
ལ་རང་ལས་མཁས་པའི་སློབ་མ་བཞི་བྱུང་བའི་ནང་ཚནདཔལ་
ཕྱོགས་ཀྱི་གླང་པོས་ཚད་མ་ཀུན་ལས་བཏུས་པ་མཛད་དེ། དེའང་
རིགས་པའི་དབང་ཕྱུག་ཕྱོགས་ཀྱི་གླང་པོ་ནི། རྒྱ་གར་ལྷོ་ཕྱོགས་
གྲོང་ཁྱེར་སིངྒ་བཀྟ་ཞེས་བྱ་བར་བྲམ་ཟེའི་རིགས་སུ་སྐུ་འཁྲུངས། མུ་
སྟེགས་ཀྱི་གྲུབ་མཐའ་ཐམས་ཅད་ལ་མཁས་པར་བྱས་ཤིང་། གནས་
མ་བུའི་སྡེ་བའི་མཁན་པོ་གླང་པོ་བྱིན་ཞེས་བྱ་བ་ལས་རབ་ཏུ་བྱུང་སྟེ་
ཉན་ཐོས་ཀྱི་སྡེ་སྣོད་གསུམ་ལ་མཁས་པར་བྱས་ཏེ་མཐར་གྱིས་སློབ་
 ་

 དཔོན་དབྱིག་གཉེན་གྱི་དྲུང་དུ་བྱོན་ནས་ཐེག་པ་ཆེ་ཆུང་གི་སྡེ་སྣོད་
ཐམས་ཅད་གསན། ཐེག་པ་ཆེ་ཆུང་གི་སྡེ་སྣོད་དང་གཟུངས་སྔགས་
ཚུན་བསྡོམས་པའི་མདོ་ལྔ་བརྒྱ་ཙམ་ཐུགས་ལ་བཟུང་། ཁྱད་པར་དུ་
སྔགས་མཁན་གྱི་སློབ་དཔོན་ཞིག་ལས་རིག་སྔགས་མནོས་ཏེ་
བསྒྲུབས་པས་འཕགས་པ་འཇམ་དཔལ་གྱི་ཞལ་གཟིགས་ཤིང་ཆོས་
གསན་པར་མཛད། ཨོ་ཊི་བི་ཤའི་ཡུལ་གྱི་དབེན་པའི་གནས་བྷོ་ཏ་
སེ་ལ་ཞེས་བྱ་བའི་བྲག་ཕུག་ཏུ་བསམ་གཏན་ལ་རྩེ་གཅིག་ཏུ་
བཞུགས༑ ལོ་འགའ་འདས་པ་ན་དཔལ་ནཱ་ལེནྡྲར་མུ་སྟེགས་ཀྱི་རྩོད་
པ་ཆེར་བྱུང་། དེར་བྲམ་ཟེ་སུ་དུ་ར་ཛ་ཡ་ཞེས་བྱ་བ་རང་གིས་
བསྒྲུབས་པའི་ལྷ་མངོན་སུམ་དུ་མཐོང་བ་རྟོག་གེ་ལ་ཤིན་ཏུ་བྱང་ཞིང་
ཐུབ་དཀའ་བ་ཞིག་བྱུང་ནས་སངས་རྒྱས་པ་རྣམས་ཀྱིས་རྩོད་པར་མ་
ནུས་ཚེ། ཤར་ཕྱོགས་ནས་དཔལ་ཕྱོགས་ཀྱི་གླང་པོ་སྤྱན་དྲངས། །མུ་
སྟེགས་པ་ལན་གསུམ་གྱི་བར་དུ་ཕམ་པར་བྱས་ཤིང་དེར་ཚོགས་པ་
ཐམས་ཅད་རེ་རེ་ནས་སུན་ཕྱུངས། སངས་རྒྱས་ཀྱི་བསྟན་པ་ལ་
བཀོད༔ མདོ་སྡེ་དང་ཆོས་མངོན་པའི་བསྟན་པ་རྒྱས་པར་བྱས།
རྣམ་རིག་དང་རྟོག་གེའི་བསྟན་བཅོས་ཐོར་བུ་བ་བརྒྱ་རྩ་མཛད།
སླར་ཡང་སྔར་གྱི་གནས་སུ་བསམ་གཏན་ལ་བརྩོན་པར་བྱས། དེར་
སྔར་བརྩམས་པའི་བསྟན་བཅོས་ཐོར་བུ་རྣམས་ཕྱོགས་གཅིག་ཏུ་
 

བསྡུ་བར་དགོངས་ནས། ཚད་མ་ཀུན་ལས་བཏུས་པའི་མཆོད་བརྗོད་
དང་དམ་བཅའ་ཚད་མར་གྱུར་པ་འགྲོ་ལ་ཕན་བཞེད་པ། །སྟོན་
པ་བདེ་གཤེགས་སྐྱོབ་ལ་ཕྱག་འཚལ་ནས། །ཚད་མ་བསྒྲུབ་ཕྱིར་
རང་གི་གཞུང་ཀུན་ལས། །བཏུས་ཏེ་སྣ་ཚོགས་འཐོར་རྣམས་
འདིར་གཅིག་བྱ། །ཞེས་རྡོ་ཐལ་གྱིས་བྲིས་པས་ས་གཡོ་བ་དང་།
ཕྱོགས་ཀུན་ཏུ་སྣང་བས་ཁྱབ་པ། སྒྲ་ཆེན་པོ་གྲགས་པ་བྱུང་། དེར་
བྲམ་ཟེ་ནག་པོ་བྱ་བས་ཤེས་ཏེ་སློབ་དཔོན་བསོད་སྙོམས་ལ་བཞུད་
པའི་ཤུལ་དུ་འོངས་ནས་ལན་གཉིས་སུ་བསུབས། ལན་གསུམ་
པ་བྲིས་ཏེ་འདི་ཀུ་རེ་དང་ཀྱལ་ཀའི་ཕྱིར་ཡིན་ན་དགོས་པ་ཆེན་པོ་
ཡོད་པས་མ་བསུབས་ཤིག གལ་ཏེ་དོན་ནོར་ཏེ་རྩོད་པར་འདོད་ན་
ལུས་སྣང་བར་གྱིས་ཞེས་པ་བྲིས་ཏེ་བྱོན། དེར་ཁོ་བསུབ་ཏུ་འོངས་
པས་མཐོང་ཏེ་བསྒུགས་ནས་བསྡད། དེར་སློབ་དཔོན་ཕྱིར་འོངས་
ནས་བསྟན་པ་དཔང་དུ་བཙུགས་ཤིང་བརྩད་པས་ལན་མང་པོར་མུ་
སྟེགས་པ་ཕམ་པར་བྱས་ཏེ། ད་ཁྱོད་ནང་པའི་བསྟན་པ་ལ་ཞུགས་
ཤིག་གསུངས་ཚེ། དེས་སྔགས་བཟླས་པའི་ཐལ་བ་གཏོར་བས་སློབ་
དཔོན་གྱི་ཡོ་བྱད་རྣམས་ཚིག་པ་སོགས་བྱས་ཏེ་མུ་སྟེགས་དེ་ཕྱིར་
སོང་ངོ༌། །སློབ་དཔོན་གྱི་ཐུགས་དགོངས་ལ་བདག་གིས་འདི་
གཅིག་པུའི་དོན་ཡང་མི་འགྲུབ་ན་གཞན་གྱི་དོན་ག་ལ་ནུས་སྙམ་དུ་
 

 ཐུགས་ཞུམ་པར་གྱུར་པ་ན། འཕགས་པ་འཇམ་དཔལ་མངོན་
སུམ་དུ་བྱོན་ཏེ། བུ་མ་བྱེད་མ་བྱེད་སྐྱེ་བོ་དམན་དང་འཕྲད་ལས་
བློ་གྲོས་ངན་སྐྱེ་སྟེ། །ཁྱོད་ཀྱི་བསྟན་བཅོས་འདི་ལ་མུ་སྟེགས་
ཚོགས་ཀྱིས་གནོད་མི་ནུས་པར་ཤེས། །ཁྱོད་ཀྱི་སངས་རྒྱས་མ་
ཐོབ་བར་དུ་དགེ་བའི་བཤེས་སུ་ང་འགྱུར་གྱི། །ཕྱི་མའི་དུས་སུ་
བསྟན་བཅོས་ཀུན་ཀྱི་མིག་གཅིག་ཏུ་ནི་འདི་འགྱུར་རོ། །ཞེས་
གསུངས་པ་ལ། སློབ་དཔོན་གྱིས། བཟོད་དཀའི་སྡུག་
བསྔལ་དུ་མ་དང་ལྡན་བརྣག་དཀའ་ལ། །སེམས་ཀྱང་དམ་པ་
མིན་པའི་སྤྱོད་པ་ལ་དགའ་ཞིང་། །སྐྱེ་བོ་དམ་པ་འཕྲད་དཀའ་
གལ་ཏེ་ཁྱོད་ཀྱི་ཞལ་མཐོང་ཡང་། །བདག་ལ་བྱིན་གྱིས་མ་
བརླབས་དེ་ལ་ཅི་བགྱིར་མཆི། །ཞེས་ཞུས་པས། བུ་ཁྱོད་མ་
དགའ་བར་མ་བྱེད་ཅིག ཉམ་ང་བ་ཐམས་ཅད་ལས་བདག་གིས་
བསྲུང་ངོ༌། །ཞེས་གསུངས་ནས་མི་སྣང་བར་གྱུར་ཏོ། །དེར་
བསྟན་བཅོས་དེ་ལེགས་པར་བརྩམས། སྐབས་ཤིག་མནལ་ལམ་དུ་
སངས་རྒྱས་མང་པོའི་ཞལ་མཐོང་ཞིང་ཏིང་ངེ་འཛིན་མང་པོ་ཐོབ། ཕྱི་
རོལ་ཏུ་ལྷ་རྣམས་ཀྱིས་མེ་ཏོག་གི་ཆར་ཕབས། ནགས་ཀྱི་མེ་ཏོག་
རྣམས་ཀྱང་འདུད་པར་གྱུར། དེ་ཡུལ་གྱི་རྒྱལ་པོ་འཁོར་དང་བཅས་
པ་སྐྱོ་སངས་ལ་འོངས་པས་མཐོང་སྟེ། ངོ་མཚར་སྐྱེས་ནས་རོལ་
 

མོའི་སྒྲ་བསྒྲགས་པས་མནལ་སད། ཁྱོད་ཕྱོགས་ཀྱི་གླང་པོ་ཡིན་ནམ་
ཞེས་དྲིས་པས་དེ་ལྟར་དུ་འདོགས་གསུངས། དེ་རུ་རྒྱལ་པོས་ཞབས་
 ལ་གཏུགས་ཤིང་མཐར་གྱིས་ལྷོ་ཕྱོགས་ཀྱི་རྒྱུད་དུ་བྱོན། ཡུལ་ཐ་དད་
ཀྱི་མུ་སྟེགས་པའི་རྒོལ་བ་ཐམས་ཅད་ཚར་བཅད་དེ། ཆོས་གཞི་
ཉམས་པ་ཕལ་ཆེར་སོར་ཆུད་པར་མཛད་ཅིང་ཆོས་ཀྱི་སློབ་མས་
ཕྱོགས་ཐམས་ཅད་དུ་ཁྱབ་པར་བྱས་སོ། །ཁོང་གིས་མཛད་པའི་
ཚད་མའི་གཞུང་བོད་དུ་འགྱུར་བ་ནི། རླུང་གི་རབ་བྱེད་འགྲེལ་བ་
དང་བཅས་པ། དམིགས་པ་བརྟགས་པ་འགྲེལ་བ་དང་བཅས་པ།
དུས་གསུམ་བརྟགས་པ། རིགས་པ་ལ་འཇུག་པ། ཕྱོགས་ཆོས་
དགུའི་འཁོར་ལོ་དང་། ཚད་མ་ཀུན་བཏུས་ལེའུ་དྲུག་གི་བདག་ཉིད་
ཅན་བཅས་ཡོད་དོ། །ཚད་མ་ཀུན་བཏུས་ཀྱི་གཞུང་ལ་སློབ་
དཔོན་དབང་ཕྱུག་སྡེ་ཞེས་པ་རིག་པའི་གནས་ལ་མཁས་པ་ཞིག་བྱུང་
སྟེ་དེས་འགྲེལ་བ་མཛད། དེའི་དུས་སུ་དཔལ་ལྡན་ཆོས་ཀྱི་གྲགས་
པ་ཏྲི་མ་ལ་ཡའི་ཡུལ་དུ་སྐུ་འཁྲུངས། ཆུང་ངུའི་དུས་ནས་རིག་བྱེད་
ཡན་ལག་དང་བཅས་པ་ཐུགས་སུ་ཆུད། ཡུལ་དབུས་སུ་བྱོན་ཏེ་སློབ་
དཔོན་ཆོས་སྐྱོང་ལས་རབ་ཏུ་བྱུང་ནས་སྡེ་སྣོད་གསུམ་པོ་མཐའ་དག་
ལ་མཁས་པར་བྱས། མདོ་སྡེ་གཟུངས་སྔགས་བསྡོམས་པ་ལྔ་
བརྒྱ་ཐུགས་ནས་འདོན། སློབ་དཔོན་དབང་ཕྱུག་སྡེ་ལས་ཚད་མ་
 

 ཀུན་ལས་བཏུས་པ་ཚར་གཅིག་གསན་པས་དེ་དང་མཉམ་པར་གྱུར།
ལན་གཉིས་པ་གསན་པས་ཕྱོགས་ཀྱི་གླང་པོ་དང་མཉམ་པར་གྱུར།
གསུམ་པ་གསན་པ་ན་སློབ་དཔོན་དབང་ཕྱུག་སྡེས་ཀྱང་ཕྱོགས་ཀྱི་
གླང་པོའི་དགོངས་པ་མ་ལོན་པར་འགའ་ཞིག་ནོར་བར་མཁྱེན་ནས་
 སློབ་དཔོན་ཉིད་ལ་ཞུས་པས་ཤིན་ཏུ་དགྱེས་ཏེ། ཁྱོད་ནི་ཕྱོགས་ཀྱི་
གླང་པོ་དང་མཉམ་སྟེ་གྲུབ་མཐའ་ནོར་བ་ཐམས་ཅད་སུན་ཕྱུངས་ལ་
ཚད་མ་ཀུན་ལས་བཏུས་པར་འགྲེལ་བ་རྩོམས་ཤིག་ཅེས་གནང་བ་
ཐོབ༑ དེར་སྔགས་ཀྱི་སློབ་དཔོན་ལས་དབང་ནོད་དེ་ལྷག་པའི་ལྷ་
བསྒྲུབས་པས་ཧེ་རུ་ཀའི་ཞལ་མངོན་སུམ་དུ་བསྟན་ཏེ། ཅི་འདོད་
གསུང་པ་ལ། ཕྱོགས་ཐམས་ཅད་ལས་རྣམ་པར་རྒྱལ་བར་འཚལ་ལོ། །ཞེས་
ཞུས་ཚེ། ཧ་ཧ་ཧཱུྃ་གསུངས་ནས་དེ་ཉིད་དུ་མི་སྣང་བར་གྱུར་ཏོ།
ལྷོ་ཕྱོགས་ཀྱི་རྒྱུད་དུ་བྱོན་ནས་མུ་སྟེགས་ཀྱི་གྲུབ་མཐའི་གསང་
ཚིག་ཤེས་པར་བྱས་ཏེ་ཀ་ཀ་གུ་ཧ་ཞེས་པའི་ཚོང་འདུས་ཆེན་པོ་ཕོ་
བྲང་དང་བཅས་པ་ཞིག་ཡོད་པ་ལ། རྒྱལ་པོ་དྲུཙམ་རི་པུ་ཞེས་བྱ་བ་
ཡོད་པའི་སར་སྒོ་ཡིག་བཏབ་སྟེ་རྩོད་པར་འདོད་པ་སུ་ཡོད་བྱས་པར།
མུ་སྟེགས་ཀྱི་གྲུབ་མཐའ་འཛིན་པ་ལྔ་བརྒྱ་ཙམ་འདུས་ནས་ཟླ་བ་
གསུམ་དུ་བརྩད་པས་རིམ་གྱིས་ལྔ་བརྒྱ་པོ་ཐམས་ཅད་སུན་ཕྱུངས་
 

གི་ལྔ་བཅུ་ཙམ་ལ་ཆོས་གཞི་རེ་རེ་འཛུགས་སུ་བཅུགས། གཏམ་དེ་
གཞོན་ནུ་རོལ་བས་ཐོས་ནས་ཤིན་ཏུ་ཁྲོས་ཏེ་རྩོད་པར་འོངས་པ་ལ་
བསྟན་པ་དཔང་དུ་བཞག་ནས་བརྩད་པས་གཞོན་ནུ་རོལ་བའི་དམ་
བཅའ་ཐམས་ཅད་སུན་ཕྱུངས། དེར་གཞོན་ནུ་རོལ་པ་ཡང་ནང་པར་
ཞུགས༑ གཞན་ཡང་དེ་ལྟར་མང་ཞིག་རྩོད་པས་ཕམ་པར་བྱས།
དཔལ་ནཱ་ལེན་དྲར་སཾ་ག་ར་ཨཱཙཱརྱསརྩོད་པ་བྱེད་དོ་ཞེས་འཕྲིན་
བརྫངས༑ དཔལ་ཆོས་ཀྱི་གྲགས་པ་ལྷོ་ཕྱོགས་ནས་སྤྱན་དྲངས་ཏེ་
རྩོད་པའི་དུས་སུ་བབ་པ་ན་རྒྱལ་པོའི་དཔང་པོའི་ཚོགས་དང་བཅས་
པའི་དབུས་སུ་བཅད་པས་མུ་སྟེགས་པ་དེ་མི་སྨྲ་བའི་གནས་ལ་བཀོད།
སློབ་དཔོན་གྱིས་བཟློག་ཀྱང་མ་ཉན་པར་ཁོ་རང་གི་སློབ་མ་བྷཊྚ་ཨཱ་
ཙརུ་ལ་ཁྱོད་ཀྱིས་འདི་ལ་རྩོད་པ་གྱིས་ལ་རྒྱལ་བར་མཛོད། མ་རྒྱལ་
ཡང་རུང་ང་ཁྱོད་ཀྱི་བུར་སྐྱེ་ལ་འདི་རྣམས་དང་རྩོད་པར་བྱའོ་ཞེས་
ཟེར་ནས་གང་ལ་མཆོངས་ནས་ཤིའོ། ། སློབ་བུས་ཀྱང་ལོ་གསུམ་དུ་
སླར་ཡང་ལྷ་མཉེས་པར་བྱས། ལོ་གསུམ་དུ་ནང་བའི་གྲུབ་མཐའ་
འགོག་བྱེད་ཀྱི་རིགས་པ་བསམས། ལོ་བདུན་པ་ལ་སྔར་བཞིན་
བསྟན་པ་དཔང་དུ་བཙུགས་ནས་བརྩད་པས། ཕམ་ནས་དེ་ཡང་
གངྒཱར་མཆོངས་ནས་ཤིའོ། །འབིགས་བྱེད་ཀྱི་རི་བོའི་ཁོངས་ན་རྒྱལ་
པོ་མེ་ཏོག་ཀུན་ཏུ་རྒྱས་པའི་ཕོ་བྲང་དུ་བྱོན་པ་ན། རྒྱལ་པོས་སུ་ཡིན་
 

དྲིས་པ་ན། ཤེས་རབ་ཅན་ནི་ཕྱོགས་ཀྱི་གླང་པོ་སྟེ། །ཙནྡྲ་གོ་མི་
བརྗོད་པ་རྣམ་པར་དག །སྙན་དངགས་དཔའ་བོ་ལས་བྱུང་སྡེབ་
སྦྱོར་མཁས། །ཕྱོགས་ལས་རྣམ་པར་རྒྱལ་བ་ང་མིན་སུ། །ཞེས་
 འཇིག་རྟེན་ན་དེ་ལྟར་དུ་འདོགས་གསུངས། རྒྱལ་པོ་དེས་གཙུག་
ལག་ཁང་མང་དུ་བཞེངས་ཤིང་དེར་བཞུགས་སུ་གསོལ། ཚད་མ་སྡེ་
བདུན་གྱི་བསྟན་བཅོས་ཀྱང་མཛད་ནས། གལ་ཏེ་ཆོས་ཀྱི་
གྲགས་པ་ཡི། །སྨྲ་བའི་ཉི་མ་ནུབ་པ་ན། །ཆོས་རྣམས་གཉིད་
ལོག་ཡང་ན་ཤི། །ཆོས་མ་ཡིན་རྣམས་ད་གདོད་ལང་། །ཞེས་
ཆེད་དུ་བརྗོད་པ་རྒྱལ་པོའི་སྒོ་ཁང་དུ་ཡི་གེར་བྲིས་སོ། དེ་
ལྟརཡང་སཾ་ག་ར་ཨཱ་ཙརུས་སླར་ཡང་སྐྱེ་བ་བླངས་པ་དེ་ཉིད་སྔར་
ལས་ཀྱང་བློ་རྣོ་ཞིང་རྩོད་པ་ལ་མཁས་པ་བུམ་པའི་སྟེང་དུ་ལྷའི་ལུས་
རྫོགས་པར་སྟོན་པ་ཞིག་བྱུང་སྟེ། ལོ་བཅོ་ལྔའམ་བཅུ་དྲུག་ལོན་པ་ན་
བརྩད་པས་སྔར་བཞིན་སློབ་དཔོན་རྒྱལ་ཏེ་ཡང་མ་ཉན་པར་གངྒཱར་
མཆོངས་ནས་ཤིའོ། །དེ་དག་གི་ཚེ་ཕྱི་རོལ་པ་མང་ཞིག་ནང་པའི་
གྲུབ་མཐར་ཞུགས། སྐུ་ཚེའི་ཐ་མའི་ཚེ་ཡང་ཕྱིར་སྐྱེ་སྟེ་རང་གི་ལྷ་
མདུན་དུ་འོངས་ནས་མངོན་སུམ་དུ་རིག་པ་སློབ་པ་རེས་འགའ་དེའི་
ལུས་ལ་ཞུགས་ནས་ཀྱང་སྔོན་མེད་པའི་རིག་པ་བརྗོད་པ་ཞིག་བྱུང་སྟེ།
 

 ལོ་བཅུ་གཉིས་ལོན་པ་ན་ཡང་ཡང་བཀག་ཀྱང་མ་ཉན་པར་དཔལ་
ཆོས་ཀྱི་གྲགས་པ་དང་རྩོད་པ་བྱས་ཏེ་ཁོ་རང་ཕམ་ནས་མཐར་སངས་
རྒྱུས་ཀྱི་བསྟན་པ་ལ་བཅུགས་སོ། །དེ་ལྟར་དཔལ་ཆོས་ཀྱི་
གྲགས་པས་མཛད་པའི་ཚད་མ་སྡེ་བདུན་ལ་གཙོ་བོ་ལུས་ལྟ་བུའི་
བསྟན་བཅོས་གསུམ་སྟེ། རྒྱས་པ་རྣམ་འགྲེལ། འབྲིང་པོ་རྣམ་
ངེས༑ བསྡུས་པ་རིགས་ཐིགས་སོ། །འཕྲོས་པ་ཡན་ལག་ལྟ་བུའི་
བསྟན་བཅོས་བཞི་སྟེ། གཏན་ཚིགས་ཐིགས་པ། འབྲེལ་བ་བརྟག་པ།
རྩོད་པའི་རིགས་པ། རྒྱུད་གཞན་གྲུབ་པ་ཞེས་བྱ་ཞིང་རྣམ་འགྲེལ་
ལེའུ་དང་པོ་ལ་རང་འགྲེལ་ཡང་ཡོད་དོ། །སྡེ་བདུན་བརྩམས་ཟིན་པ་
ན་པཎྜི་ཏ་རྣམས་ལ་བྲིམས་པས་ཕལ་ཆེར་གྱིས་མ་ཤེས། འགའ་
ཞིག་གིས་ཤེས་ཀྱང་ཕྲག་དོག་གིས་མི་ལེགས་སོ་བྱས་ནས་ཁྱིའི་
མཇུག་མ་ལ་བཏགས་པས་ཁྱི་ནི་ལམ་སྲང་ཀུན་ཏུ་རྒྱུ་བ་བཞིན་དུ་ཁོ་
བོའི་བསྟན་བཅོས་ཀྱང་ཕྱོགས་ཀུན་ཏུ་རྒྱས་པར་འགྱུར་རོ། །ཞེས་
གསུངས་ཤིང༌། གཞུང་གི་མགོར། སྐྱེ་བོ་ཕལ་ཆེར་ཕལ་ལ་
ཆགས་ཤིང་སོགས་བློ་ཀ་གཅིག་བཅུགས། ཕྱིས་སློབ་དཔོན་ལྷ་
དབང་བློ་ལ་རང་འགྲེལ་གྱི་འགྲོས་རྩོམ་པར་བསྐུལ། ལན་གཅིག་
བརྩམས་ཏེ་ཕུལ་བས་ཆུས་བཀྲུས། ཡང་བརྩམས་ཏེ་གཟིགས་པས་
མེས་བསྲེགས། སླར་ཡང་བརྩམས་ཏེ། ཕལ་ཆེར་སྐལ་བ་མེད་
 

 ཉིད་དང༌། །དུས་ལའང་སྡོད་པ་མེད་པའི་ཕྱིར། །གོམས་
པའི་ཕྱིར་ནི་མདོར་བསྡུས་ནས། །དཀའ་འགྲེལ་འདི་ནི་འདིར་
བྱས་སོ། །ཞེས་བྲིས་ཏེ་ཕུལ་བས། འགྲོས་དང་ཚིག་ཟུར་གྱིས་
མཚོན་པའི་གནད་རྣམས་མ་བྱུང་བར་འདུག་སྟེ། ཚིག་གིས་དངོས་སུ་
བསྟན་པའི་དོན་རྣམས་བྱུང་བར་འདུག་གསུངས་ནས་བཞག ངའི་
རིག་པ་འདི་དཔྱིས་ཕྱིན་པ་སུས་ཀྱང་མི་ཤེས་པར་འདུག་དགོངས་
ནས༑ རྣམ་འགྲེལ་གྱི་མཇུག་ཏུ། རྒྱ་མཚོ་ལ་ནི་ཆུ་བོ་བཞིན་
དུ་རང་གི་ལུས་ལ་ཐིམ་ཞིང་ནུབ་པ་ཉིད་དུ་འགྱུར། །ཞེས་པ་བཙུགས།
དེའི་རྗེས་སུ་ཤཱཀྱ་བློས་འགྲེལ་བཤད་བྱས་ཤིང་། དེའི་སློབ་མ་འོད་
ཀྱི་བློ་ཡིན་ཞེས་ཟེར། སྤྱིར་འཕགས་ཡུལ་དུ་ཚད་མ་རིག་པའི་
སྲོལ་ཕྱེས་པ་ནས་བཟུང་དར་སྲོལ་ཆེ་རུ་བྱུང་ཡོད་པ་གསལ་ལ། སྡེ་
བདུན་མདོ་དང་བཅས་པའི་འགྲེལ་བ་དང་འགྲེལ་བཤད་མང་དུ་བྱུང་
ཞིང་༈ ཙནྡྲ་གོ་མི། ཤེར་འབྱུང༌། ཞི་འཚོ་ཡབ་སྲས་སོགས་ཀྱིས་
མཛད་པའི་ཚད་གང་ལ་བསྟན་བཅོས་ཐོར་བུ་བ་ཞེས་བྱའོ། །དེ་ཡང་
བོད་དུ་འགྱུར་བའི་ཚད་མའི་བསྟན་བཅོས་ཀྱི་དབང་དུ་ན། ད་ལྟ་སྡེ་
དགེའི་བསྟན་འགྱུར་གྱི་ཁྲོད་དུ་པོད་ཉི་ཤུ་བཞུགས་ཤིང༌། དེའང་
པོད་ཅེ་པ་ནས་ཡེ་པའི་བར་དུ་འཁོད་པ་ཐམས་ཅད་དོ། །འཕགས་
ཡུལ་དུ་ཚད་མའི་སྲོལ་འཛིན་པ་པོ་ལ་ཚད་མ་སྔ་རབས་པ་དང་ཕྱི་
 

 རབས་པ་གཉིས་སུ་ཕྱེ་སྟེ། འཇམ་མགོན་ས་པཎ་གྱི་མཁས་
འཇུག་ལས།་རང་སྡེ་སངས་རྒྱས་ཚད་མར་འཛིན། །དེ་ལ་སྔ་ཕྱི་
རྣམ་པ་གཉིས། །སྔ་མ་དབྱིག་གཉེན་ལེགས་ལྡན་སོགས། །དོན་
ལ་འཁྲུལ་བ་མེད་མོད་ཀྱི། །དབྱེ་བསྡུའི་ཁྱད་པར་འགའ་ཞིག་
དང༌། །བརྗོད་པའི་ཚུལ་ལ་ཁྱད་པར་ཡོད། །ཕྱི་མ་ཕྱོགས་
གླང་ཆོས་གྲགས་སོགས༑ ༑གྲངས་དང་དབྱེ་བསྡུའི་བྱེ་བྲག་དང་།
།བརྗོད་པའི་ཚུལ་ལ་ཉུང་རྒྱུས་སོགས། །སྔ་མའི་ཚུལ་ལས་ཁྱད་
པར་འཕགས༑ ༑ཞེས་ཁྱད་པར་དང་བཅས་པ་གསལ་བར་
གསུངས་སོ༑ ༑བོད་གངས་ཅན་གྱི་ཡུལ་དུ་ཚད་མ་རིག་པ་ཇི་ལྟར་
བྱུང་ཚུལ་ནི། བསྟན་པ་སྔ་དར་གྱི་དུས་སུ་ཚད་མའི་གཞུང་མང་
ཞིག་བསྒྱུར་ཅིང་ཁྱད་པར་དུ་མཁན་ཆེན་ཞི་བ་འཚོ་ཡབ་སྲས་ཀྱི་ཚད་
མའི་སྲོལ་དར་བར་སྣང་ཡང་ཕྱིས་སུ་ཆེས་ཆེར་དར་བ་ནི་ཕྱོགས་གླང་
ཡབ་སྲས་ཀྱི་གཞུང་ཡིན་ལ། དེའང་རྒྱལ་བས་ལུང་བསྟན་པའི་སྐྱེས་
བུ་རྔོག་ལོ་ཙཱ་བ་བློ་ལྡན་ཤེས་རབ་ཀྱིས་པཎྜི་ཏ་གཞན་ཕན་བཟང་པོ་
ལས་རྣམ་ངེས་དང་། ཁ་ཆེའི་རྟོག་གེ་བ་སྐལ་ལྡན་རྒྱལ་པོ་ལས་རྣམ་
འགྲེལ་གསན་ནས་བོད་དུ་བཤད་པའི་སྲོལ་ཆེན་པོ་བཙུགས་པ་ལས་
རྣམ་ངེས་ཀྱི་བཤད་སྲོལ་སྲས་ཀྱི་ཐུ་བོ་གྲོ་ལུང་བ་དང་། སྟོད་ལུང་རྒྱ་
དམར་བ་སོགས་ལས་བརྒྱུད་དེ་རིགས་པའི་དབང་ཕྱུག་ཕྱྭ་བ་སོགས་
 

 ཀྱིས་གངས་རིའི་ཁྲོད་འདིར་དར་བར་བྱས། འོན་ཀྱང་དེ་དག་ལ་
སྐལ་ལྡན་རྒྱལ་པོ་ནས་བརྒྱུད་པའི་ཕྱི་རོལ་པའི་སྒྲོས་འཆུགས་པ་
འགའ་རེའང་ཡོད་པར་བཤད་ཅིང་བོད་རང་གིས་རྟོག་པས་བཏགས་
པ་ཡང་ཡོད་པར་སྣང་ངོ་། །རྔོག་ལོ་ཆེན་པོས་ཚད་མ་རྣམ་ངེས་
ལ་འགྲེལ་བ་མཛད་ཅིང་འདི་བོད་ཀྱི་ཚད་མའི་གཞུང་སྔ་ཤོས་ཡིན་ལ།
ཕྲུ་བ་ཆོས་ཀྱི་སེངྒེས་ཚད་མའི་བསྟན་བཅོས་ཡིད་ཀྱི་མུན་སེལ་
སོགས་མཛད་དེ་བསྡུས་ཚན་རིག་པའི་སྲོལ་བཏོད། ཕྱིས་སུ་
འཇམ་དབྱངས་ས་སྐྱ་པཎྜི་ཏ་ཀུན་དགའ་རྒྱལ་མཚན་བྱུང་ནས་ཚད་
མ་རིགས་པའི་གཏེར་ཞེས་བྱ་བའི་བསྟན་བཅོས་རྩ་འགྲེལ་མཛད་དེ་
འདི་ནི་སྡེ་བདུན་མདོ་དང་བཅས་པའི་རིགས་པའི་གནད་འདུས་ཤིང་
བོད་སྔ་རབས་པའི་འདོད་པ་མི་འཐད་པ་འགོག་པ་ལ་རིགས་པ་ཆོད་
ཆེ་ཞིང་རྣོ་བར་འདུག་པས་བོད་གཞུང་རྣམས་ཀྱི་ནང་ན་ཕུན་སུམ་
ཚོགས་པའི་ཚད་དུ་བྱེད་དོ། །དེ་ལ་འུ་ཡུག་པ་རིག་པའི་སེངྒེས་
འགྲེལ་བ་མཛད་ཅིང་། རྗེས་སུ་ཀུན་མཁྱེན་གོ་རམས་པས་འགྲེལ་
བ་རྣམས་ནི་ས་པཎ་གྱི་དགོངས་པ་ལོན་ཅིང་འགྲེལ་བྱེད་རྣམས་ཀྱི་
ནང་ན་མཆོག་ཏུ་གྱུར་བ་ཡིན་པར་གྲགས་པ་ལྟར་དོན་ལ་གནས་སོ། །གཞན་
ཡང་གློ་བོ་མཁན་ཆེན་བསོད་ནམས་ལྷུན་གྲུབ་དང་། པཎ་ཆེན་
ངག་ཆོས་སོགས་ཀྱི་འགྲེལ་བ་སོགས་མང་དུ་བྱུང་ངོ༌། །སྔ་འགྱུར་
 

རྙིང་མའི་དབང་དུ་ན་རྒྱལ་བའི་དབང་པོ་ཀློང་ཆེན་རབ་འབྱམས་
ཀྱིས་ཚད་མ་རྣམ་འགྲེལ་ལ་འགྲེལ་བ་མཛད་པར་བཤད་མོད་ད་ལྟ་
མི་སྣང་ལ། ཕྱིས་སུ་ཀློང་ཆེན་རབ་འབྱམས་ཀྱིས་མཛད་ཅེས་པའི་
མཛད་བྱང་ཅན་གྱི་ཚད་མའི་དེ་ཁོ་ན་ཉིད་བསྡུས་པ་ཞེས་པ་ཞིག་སྣང་
མོད་འོན་ཀྱང་ཁ་ཚོན་གཅོད་དཀའོ། །དེ་རྗེས་ཀུན་མཁྱེན་མི་
ཕམ་རྒྱ་མཚོས་མཛད་པའི་རྣམ་འགྲེལ་འགྲེལ་ཆེན་དང༌། གསུང་
འབུམ་ཁྲོད་དུ་ཀུན་བཏུས་མཆན་འགྲེལ། ཚད་མ་རིགས་གཏེར་
མཆན་འགྲེལ་དང༌། གཞན་དབུ་མ་རྒྱན་གྱི་རྣམ་བཤད་སོགས་སུ་
ཚད་མའི་གནད་གསལ་ཞིང་རྒྱས་པ་བཀྲལ་ཡོད་དོ། །འཇམ་མགོན་
མི་ཕམ་པའི་གཞུང་ལ་བརྟེན་ནས་ད་ལྟའང་བླ་རུང་ལྔ་རིག་ནང་
བསྟན་སློབ་གླིང་དང་། འཕགས་ཡུལ་རྣམ་གྲོལ་གླིང་། ཁམས་ཀྱི་ཀ་
དཔལ་རྫོགས་གསུམ་སོགས་སུ་བཤད་པའི་སྲོལ་བཟང་པོ་མ་ཉམས་
པར་དར་ཞིང་མཆིས་སོ། །རི་བོ་དགེ་ལྡན་པར་མཚོན་ན་རྗེ་
བདག་ཉིད་ཆེན་པོས་དངོས་སུ་ཚད་མའི་གཞུང་མཛད་པ་མེད་ལ་
འོན་ཀྱང་རྒྱལ་ཚབ་རྗེས་ཟིན་བྲིས་སྡེ་བདུན་གྱི་རྒྱན་ཡིད་ཀྱི་མུན་
སེལ་མཛད། མཁས་གྲུབ་རྗེས་ཚད་མ་རྣམ་འགྲེལ་འགྲེལ་ཆེན་དང་
སྡེ་བདུན་གྱི་རྒྱན་ཡིད་ཀྱི་མུན་སེལ་མཛད། རྒྱལ་ཚབ་རྗེས་མཛད་
པའི་འགྲེལ་བ་རྣམ་བཤད་ཐར་ལམ་གསལ་བྱེད་སོགས་དང་། རྒྱལ་
 

 བ་དགེ་འདུན་གྲུབ་ཀྱིས་མཛད་པའི་རྣམ་འགྲེལ་སྤྱི་དོན་རིགས་རྒྱན།
ར་སྟོད་བསྡུས་གྲྭ འཇམ་དབྱངས་བཞད་པའི་བསྡུས་གཞུང་ཆེ་ཆུང་།
རྣམ་འགྲེལ་ལེའུ་གསུམ་གྱི་མཐའ་དཔྱོད། བསེ་བསྡུས་གྲྭ མཁན་
ཆེན་བསྡུས་གྲྭ་སོགས་མང་དུ་བཞུགས་ཤིང་རྒྱལ་ཕྱི་ནང་གི་དགོན་སྡེ་
སེ་འབྲས་དགེ་གསུམ་སོགས་སུ་ལོ་མང་པོའི་བར་དུ་འཆད་པ་དང་
རྩོད་པའི་སྲོལ་རྒྱུ་ཆེན་པོ་ཡོད། དེ་བཞིན་དུ་བཀའ་བརྒྱུད་པའི་
ཀརྨ་ཆོས་གྲགས་རྒྱ་མཚོའི་ཚད་མ་རིགས་གཞུང་རྒྱ་མཚོ་དང༌།
འབྲུག་པའི་ཚད་གཞུང་དང་། ཇོ་ནང་པའི་འབའ་མདའ་དགེ་
ལེགས་མཆོག་གིས་ཀྱང་བསྡུས་གཞུང་མཛད་པས་མཚོན་སྤྱིར་བོད་
འདིར་སྔོན་ནས་ད་ལྟའི་བར་དུ་ཚད་མ་རིག་པའི་སྲོལ་རྒྱ་ཆེར་དར་
ཞིང་༑ ཚད་མ་རྣམ་འགྲེལ་གྱི་བརྒྱུད་པའི་དབང་དུ་ན། དེབ་
སྔོན་དུ༑ ཐུབ་པ། དགྲ་བཅོམ་ཆོས་སྐྱོབ། པཎ་ཆེན་ཨེ་ཝཾ་ག
དབྱིག་གཉེན། ཕྱོགས་གླང་། དབང་ཕྱུག་སྡེ། ཆོས་གྲགས། ལྷ་
དབང་བློ༑ ཤཱཀྱ་བློ། དུལ་བ་ལྷ། ཆོས་གྲགས། ཤེར་འབྱུང་། ཉི་མ་
སྦས་པ། ཛ་མ་རི། ཛྙཱ་ན་ཤྲཱི་མི་ཏྲ། ཆོས་ཀྱི་མཆོག ཨཱ་ནནྡ། ཝཾ་
ཀུ་པཎྜི ཏ། ཁ་ཆེ་པཎ་ཆེན་ཤཱཀྱ་ཤྲཱི། ས་པཎ། འུ་ཡུག་པ། ཞང་
བཙུན་མདོ་སྡེ་དཔལ། འཇམ་དབྱངས་སྐྱ་བོ། དཔལ་ལྡན་པ།
 

འཇམ་སྟོན་པ། ཆོས་སེང་པ། རྡོ་ཐོག་པ་ཆོས་ཀྱི་བཟང་པོ། མཁན་
ཆེན་རིན་པོ་ཆེ་རྒྱལ་མཚན་བཟང་པོ། ཡང་ཆོས་སེང་པ་ལ་རྒྱལ་ལྟ་
ཁང་བ་བསམ་གྲུབ་ཡེ་ཤེས། དེ་ལ་སློབ་དཔོན་བསམ་གྲུབ་བཟང་
པོ་བ་རྣམས་ཏེ། འདི་རྣམས་འགྲེལ་བ་གཞན་རྣམས་ལ་མི་སྣང་བས།
མཁན་ཆེན་རིན་པོ་ཆེ་རྒྱལ་མཚན་བཟང་པོས་འབད་པ་ཆེན་པོས་
བཙལ་བ་ཡིན་གསུངས་ཏེ། ཚད་མ་རྣམ་འགྲེལ་གྱི་བརྒྱུད་པའོ།
།ཞེས་གསུངས་སོ། །དེ་ལྟ་བུའི་ཚད་མ་རིག་པའི་གཞུང་ཆེན་པོ་
རྣམས་རིགས་པ་སྨྲ་བ་དག་གིས་ཚིག་གི་བཤད་ཡམ་ཙམ་ལ་མི་ཞེན་
པར་ནང་གི་ལོག་རྟོག་བཟློག་པའི་ཆེད་དུ་སྦྱང་བ་གལ་ཆེ་བར་ཤེས་
པར་བྱའོ། །
 

 ༄༅། །ཡིད་མངོན་གྱི་མཐའ་དཔྱད་བསྡུས་པ་ཚེས་པའི་ཟླ་བ་
ཞེས་བྱ་བ་བཞུགས་སོ། །
ན་མོ་མཉྫ་ཤི་ཡེ།
མཁྱེན་རབ་ཆུ་འཛིན་འཁྲིགས་པའི་ཕུང་པོ་ལས། །
འཐད་ལྡན་ལུང་རིགས་བདུད་རྩིའི་ཆར་ཟིམ་རྒྱུན། །
 སྐལ་བཟང་སྐྱེ་བོའི་བློ་ཡི་པད་ཚལ་དུ། །
སྩོལ་མཛད་བཤེས་གཉེན་ལྷ་ཡི་དབང་པོར་འདུད། །
དེ་ལ་འདིར་གང་བཤད་པར་བྱ་བ་མངོན་སུམ་བཞིའི་ཡ་གྱལ་ཡིད་
ཀྱི་མངོན་སུམ་ཀྱི་དོན་ལ་ཅུང་ཟད་དཔྱད་པར་བྱ་བ་ལ། དངོས་དང༌།
ཞར་བྱུང་གཉིས། དང་པོ་ལ་ངོ་བོ་ངོས་བཟུང་བ་དང་། རང་བཞིན་
གཏན་ལ་དབབ་པ། དེ་ལ་རྩོད་པ་སྤོང་བའོ། །དང་པོ་ལ།
མཚན་ཉིད་དང༌། དབྱེ་བའོ། །དང་པོ་ནི། རྟོག་བྲལ་མ་འཁྲུལ་
བའི་ཤེས་པ་གང་ཞིག་རང་གི་ཐུན་མོང་མ་ཡིན་པའི་བདག་རྐྱེན་དང་
དེ་མ་ཐག་རྐྱེན་དབང་ཤེས་ལས་དངོས་སུ་སྐྱེས་པའི་གཞན་རིག་ཡིད་
ཀྱི་ཤེས་པ་དེ་སྐབས་འདིའི་ཡིད་མངོན་གྱི་མཚན་ཉིད་དོ། །
གཉིས་པ་ནི། གཟུགས་འཛིན་ཡིད་མངོན་དང་སྒྲ་འཛིན་ཡིད་མངོན་
 

དང་དྲི་འཛིན་ཡིད་མངོན་དང་རོ་འཛིན་ཡིད་མངོན་དང་རེག་འཛིན་
ཡིད་མངོན་ཏེ་ལྔའོ། །གཉིས་པ་རང་བཞིན་གཏན་ལ་དབབ་པ་ལ་སྐྱེ་
ཚུལ་དང་། ཡིད་མངོན་ཚད་མར་སྒྲུབ་པ། མཐའ་དཔྱད་པ་དངོས་སོ། །དང་
པོ་ནི། དབང་མངོན་ལྔ་འགགས་པའི་རྗེས་སུ་ཡིད་མངོན་སྐྱེའམ་མི་
སྐྱེ༑ སྐྱེ་ན་གང་ཟག་གཅིག་རྒྱུད་དུ་མར་ཐལ་ཞིང་། མི་སྐྱེ་ན་རྒྱུའི་
རྗེས་སུ་འབྲས་བུ་མི་འགྲོ་བར་འགྱུར་རོ་སྙམ་ན། སྐྱེ་བར་འདོད་དེ་
དེའང་སྐྱེད་མོའི་ཚལ་གྱི་བཀོད་པ་མཐོང་བཞིན་དུ་བུང་བའི་གླུ་ཡང་
ཐོས་ཤིང་མེ་ཏོག་གི་དྲིའང་ཚོར་ལ་འབྲས་བུའི་རོ་མངར་བ་དང་རླུང་
བསིལ་བའི་རེག་བྱའང་མྱོང་བཞིན་དུ་འཇུག་པ་ན་དབང་ཤེས་དེ་
དག་གི་རྗེས་སུ་སྐྱེས་པའི་ཡིད་མངོན་གྱིས་ཡུལ་དེ་རྣམས་ཐུན་མོང་
དུ་འཛིན་ཏེ། དཔེར་ན་ཤེལ་གྱི་སྒོ་ལྔ་པའི་ཁང་པའི་དབུས་ན་ནོར་བུ་
བཞག་པ་ལ་སྒོ་སོ་སོ་ནས་ཁ་དོག་ལྔའི་དར་བཞག་པས་དེ་རྣམས་ཀྱི་
གཟུགས་བརྙན་ནོར་བུ་ལ་འཕོས་པ་བཞིན་ནོ། །འོན་ཀྱང་གང་
ཟག་གི་རྒྱུད་དུ་མར་མི་འགྱུར་ཏེ། ཁ་ནང་ལྟ་རང་རིག་གཅིག་གིས་
བསྡུས་པའི་ཕྱིར་རོ། །གཉིས་པ་ནི། ཡིད་མངོན་ཆོས་ཅན། ཚད་
མ་ཡིན་ཏེ། དོན་བདེན་པ་དེ་ཤེས་པ་མ་འཁྲུལ་བས་བཟུང་བའི་ཕྱིར་
རོ༑ ༑གསུམ་པ་ལ་ལྔ་སྟེ། སྒྲུབ་བྱེད། རྐྱེན་གསུམ། སྐྱེ་བའི་
གནས་སྐབས། རྒྱུན་ཡོད་མེད། ངེས་ཚུལ་ལོ། །དང་པོ་ལ།
 

 དགག་བཞག་གཉིས་ལས། དང་པོ་ནི། རྒྱ་གར་ན་སློབ་དཔོན་ཆོས་
མཆོག་དང༌། བོད་ན་རྒྱལ་ཚབ་རྗེ་དང་ཀརྨ་ཆོས་གྲགས་རྒྱ་མཚོ་
སོགས་ཀྱིས་ལུང་མ་གཏོགས་དངོས་སྟོབས་རྗེས་དཔག་གིས་ཡིད་
མངོན་མི་འགྲུབ་ཅེས་ཟེར། དེ་ལ་མཁས་པ་འགས་དེ་ལྟ་ན། ཡིད་
མངོན་ཆོས་ཅན། མུ་སྟེགས་རྣ་བ་མ་ཕུག་པའི་ངོར་སྒྲུབ་མི་ནུས་པར་
ཐལ༑ དེའི་ངོར་དངོས་སྟོབས་ཚད་མས་མི་འགྲུབ། ལུང་ཚད་མས་
མི་འགྲུབ་པའི་ཕྱིར། རྟགས་དང་པོ་ཁས་བླངས། གཉིས་པ་འགྲུབ་སྟེ།
དེས་ཡིད་མངོན་སྟོན་པའི་ལུང་ཚད་མར་མི་འདོད་པའི་ཕྱིར། །ཁྱབ་
པ་ཚད་མས་འགྲུབ་བོ་ཞེས་གསུངས་པ་མད་དོ། །གཉིས་པ་རང་
ལུགས་ནི། དང་པོ་ལུང་གིས་འགྲུབ་སྟེ། དགེ་སློང་དག་གཟུགས་
ཤེས་པ་ནི་གཉིས་ཏེ། མིག་དང་ཡིད་ལ་བརྟེན་པའོ། །གཉིས་
གསུངས་པའི་ཕྱིར་དང༌། གཉིས་པ་རིགས་པས་འགྲུབ་སྟེ། སྔར་
བཤད་པ་ལྟ་བུའི་གཟུགས་སོགས་ཐུན་མོང་དུ་ཤེས་པ་འདི་ཡིད་མིན་
ན་རྣམ་ཤེས་ཚོགས་གཞན་གང་ཡང་མིན་ཏེ། གལ་ཏེ་དབང་ཤེས་
རྣམས་ཀྱིས་བཟུང་བ་ཡིན་སྙམ་ན་མིན་ཏེ་དབང་ཤེས་རྣམས་ནི་རང་
ཡུལ་སོ་སོ་ལ་འཇུག་པའི་ཕྱིར་ཏེ། མིག་ཤེས་ཀྱིས་གཟུགས་འཛིན་
ལ་སྒྲ་མི་འཛིན་ལ། རྣ་ཤེས་ཀྱིས་སྒྲ་འཛིན་ཅིང་གཟུགས་མི་འཛིན་
པ་ཡིན་པའི་ཕྱིར་རོ། །ཡིད་མངོན་ནི་དེ་དག་དང་མི་མཚུངས་ཏེ་
 

 གཟུགས་ཀྱང་ཡིད་ཀྱིས་འཛིན་ལ་ཡུལ་གཞན་རྣམས་ཀྱང་ཡིད་ཀྱིས་
འཛིན་པའི་ཕྱིར་རོ། །དེ་སྐད་དུའང་ཀུན་མཁྱེན་མི་ཕམ་རྒྱ་
མཚོའི་རྣམ་འགྲེལ་གཞུང་བཤད་ལས། གཟུགས་སོགས་ལྔ་ཀ་ཐུན་
མོང་དུ་ཤེས་པ་འདི་ཡིད་ཡིན་གྱི་དབང་ཤེས་ལྔས་ནི་རང་ཡུལ་སོ་སོ་
ལས་གཞན་འཛིན་པ་མི་སྲིད་དོ། །ཞེས་གསུངས་པ་ལྟར་རོ། །གཉིས་
པ་ནི། མདོ་སྡེ་བའི་ལུགས་ཀྱི་རྐྱེན་གསུམ། སེམས་ཙམ་པའི་ལུགས་
ཀྱི་རྐྱེན་གསུམ་མོ། །དང་པོ་ལ་གསུམ་ལས། དང་པོ་བདག་རྐྱེན་ནི།
དབང་ཤེས་འགགས་མ་ཐག་པ་དེ་ཉིད་ཀྱིས་ཡིད་མངོན་དེ་ཡུལ་སོ་
སོ་འཛིན་ནུས་སུ་སྐྱེད་པའི་ཆ་ནས་བདག་རྐྱེན་ནོ། །གཉིས་པ་དེ་
མ་ཐག་རྐྱེན་ནི། དབང་ཤེས་དེ་ཉིད་ཀྱིས་ཡིད་མངོན་མྱོང་བ་གསལ་
རིག་ཏུ་སྐྱེད་པའི་ཆ་ནས་དེ་མ་ཐག་རྐྱེན་དུ་འཇོག་སྟེ། རྣམ་འགྲེལ་
ལས༔ དེ་ཕྱིར་དབང་པོའི་རྣམ་པར་ཤེས། །དེ་མ་ཐག་རྐྱེན་ལས་
བྱུང་ཅན། །ཞེས་དང་། རྣམ་ངེས་ལས། དབང་ཤེས་དེ་མ་ཐག་
རྐྱེན་ལས། །བྱུང་ཞིང༌། ཞེས་དང༌། རིགས་ཐིགས་ལས། དབང་
པོའི་ཤེས་པ་མཚུངས་པ་དེ་མ་ཐག་རྐྱེན་གྱིས་བསྐྱེད་པའི་ཞེས་དེ་མ་
ཐག་རྐྱེན་ངོས་བཟུང་ནས། དེ་ངོས་ཟིན་ན་བདག་རྐྱེན་ཡང་ངོས་ཟིན་
པ་ལ་དགོངས་ནས་བདག་རྐྱེན་སྟོན་བྱེད་ལོགས་སུ་མ་བྱུང་བར་
གསུངས་སོ། །གསུམ་པ་དམིགས་རྐྱེན་ནི། རྡུལ་ཕྲན་ཁྱད་པར་
 

 ཅན་ཏེ་རྡུལ་ཕྲན་དུ་མ་ཚོགས་ནས་རང་འཛིན་ཤེས་པ་སྐྱེད་ནུས་ཡིན་
པ་དབང་མངོན་གྱི་དམིགས་རྐྱེན་དང་མཚུངས་ཤིང་དེར་མ་ཟད་ཡིད་
མངོན་གྱི་བདག་རྐྱེན་དང༌ དེ་མ་ཐག་རྐྱེན་དེ་དང་དུས་མཉམ་
པའི་ཡུལ་གྱི་སྐད་ཅིག་དེ་དེའི་དམིགས་རྐྱེན་ཏེ། ཀུན་བཏུས་ལས།
ཡིད་ཀྱང་དོན་དང༌། ཞེས་དང༌། དེའི་འགྲེལ་བར་ཡང་། ཡིད་ཀྱང་
གཟུགས་ལ་སོགས་པ་ལ་དམིགས་ཤིང་ཉམས་སུ་མྱོང་བའི་རྣམ་པས་
འཇུག་སྟེ། རྟོག་པ་མེད་པ་འབའ་ཞིག་གོ །ཞེས་དང༌། རྣམ་
འགྲེལ་ལས་ཀྱང་། ཡིད་ནི་ཡུལ་གཞན་ཉིད་འཛིན་བྱེད། །ཅེས་
དང༌ ༑ རྣམ་ངེས་ལས། དེ་དོན་དེ་མ་ཐག །ཅེས་དང༌ ། རིགས་
ཐིགས་ལས། རང་གི་ཡུལ་གྱི་དེ་མ་ཐག་པ་ཡུལ་ལྷན་ཅིག་བྱེད་པ།
ཞེས་གསུངས་པ་རྣམས་ཀྱི་དོན་ནོ། །གཉིས་པ་ནི། སེམས་ཙམ་
པ་རྣམས་ཀྱིས་ཡིད་མངོན་གྱི་རྐྱེན་གསུམ་ཐུན་མིན་འཇོག་ཚུལ་འདི་
གཞན་གྱིས་བཤད་པ་མ་མཐོང་མོད་འདིར་ཅུང་ཟད་བཤད་ན། འདི་
ལའང་གསུམ་ལས། བདག་རྐྱེན་དང་དེ་མ་ཐག་རྐྱེན་གཉིས་ནི་མདོ་
སྡེ་བའི་སྐབས་སུ་བཤད་པ་དང་འདྲ་ལ། གསུམ་པ་དམིགས་རྐྱེན་ནི་
སྔར་དང་མི་མཚུངས་ཏེ། འདིར་ནི་ཡིད་མངོན་གྱི་ཡུལ་གྱི་རྣམ་པའི་
ཆ་གཙོ་བོར་སྐྱེད་བྱེད་ཀྱི་ནུས་པ་ཀུན་གཞི་ལ་གནས་པ་དེའོ། །འོ་ན་
ཕྱོགས་གླང་ཡབ་སྲས་ཀྱི་ལུགས་ལ་ཀུན་གཞི་གྲུབ་བམ་སྙམ་ན།
 

མཁས་པ་ལ་ལས་མི་འགྲུབ་པར་གསུངས་ཀྱང། འདིར་རང་ལུགས་
ནི་ཀུན་གཞི་ཁས་ལེན་པའི་ཕྱོགས་ཡིན་ཏེ། རྣམ་འགྲེལ་ལས། ཅིག་
ཆར་རིགས་མི་མཐུན་སྐྱེ་ཡང་། །ཤིན་ཏུ་གསལ་བའི་སེམས་
གཅིག་གིས། ། །ནུས་པ་ཉམས་པར་བྱས་པའི་ཕྱིར། །ཀུན་
གཞི་ལས་གཞན་འབྱུང་བ་མིན། །ཞེས་པའི་རྩ་འགྲེལ་གྱི་སྐབས་
སུ་དོན་གྱིས་ཀུན་གཞི་ཡོད་པར་གསུངས་ཤིང་། ཤཱཀྱ་བློའི་འགྲེལ་
བཤད་ལས་ཀྱང༌། རྣམ་པར་ཤེས་པ་འགའ་ཞིག་ཅེས་བྱ་བ་ནི་
འཇུག་ཤེས་གང་ཡང་རུང་བའོ། །ནང་གི་བག་ཆགས་ཞེས་བྱ་བ་
ནི་ཀུན་གཞིའི་རྣམ་ཤེས་ལ་གནས་པའི་ནུས་པའོ། །རབ་ཏུ་སད་
པར་བྱེད་པ་ནི་ཁྱད་པར་ཅན་གྱི་རྣམ་ཤེས་བསྐྱེད་པར་བྱ་བ་ལ་ནུས་
པ་ཐོགས་པ་མེད་པར་སྐྱེད་པར་བྱེད་པའོ། །ཞེས་ཀུན་གཞི་ཁས་
ལེན་པར་གསུངས་པའི་ཕྱིར་རོ། །འདི་འཇམ་དབྱངས་ས་པཎ་
དང་ཀུན་མཁྱེན་མི་ཕམ་རྒྱ་མཚོ་གཉིས་ཀྱི་དགོངས་པར་ཡང་གྲུབ་སྟེ།
རིགས་གཏེར་རང་འགྲེལ་དང་རྣམ་འགྲེལ་གཞུང་བཤད་གཉིས་ནི་
གསལ་ལོ། །གསུམ་པ་ལ། དགག་བཞག་སྤང་གསུམ་ལས།
དང་པོ་ལ། ཕྱོགས་སྔའི་འདོད་པ་བརྗོད་པ། དེ་དགག་པ་གཉིས་
ལས༑ དང་པོ་ལ་ལུགས་བཞི་སྟེ། དང་པོ། རྒྱུན་མཁན་པོ་ནི། ཡིད་
མངོན་ངེས་པ་ཅན་དུ་བཞེད་ཅིང་སྐྱེ་ཚུལ་ནི་དང་པོ་དབང་མངོན་སྐྱེ་
 

 གཉིས་པར་ཡིད་མངོན་སྐྱེ་བ་སོགས་འགོ་དབང་མངོན་གྱིས་བཟུང་
ནས་མཇུག་ཡིད་མངོན་གྱིས་བསྡུས་ཏེ་སྤེལ་མར་སྐྱེ་བར་བཞེད་ཅེས་
སྔོན་གྱི་མཁས་པ་འགས་གསུངས་སོ། །གཉིས་པ། སློབ་དཔོན་ཆོས་
མཆོག་ནི། དབང་མངོན་སྐད་ཅིག་གཅིག་སྐྱེ་ཞིང་དུས་ནི་དབང་
མངོན་རྫོགས་པའི་མཇུག་ཁོ་ནར་སྐྱེ་བར་བཞེད་དོ། །འདིའི་
དགོངས་པ་ལེན་མཁན་དག་ལ་ལུགས་གཉིས་བྱུང་སྟེ། དང་པོ་རྒྱལ་
ཚབ་རྗེས་ནི། རྣམ་ངེས་འགྲེལ་བ་ལས། ཡིད་མངོན་དེ་དབང་མངོན་
རྫོགས་རྗེས་སུ་སྐྱེ་བར་འདོད་ཅིང་ཡིད་མངོན་གྱི་རྐྱེན་གསུམ་དེ་ལུང་
ལ་བརྟེན་ནས་བསྒྲུབ་དགོས་པར་བཤད་ལ། ཀརྨ་ཆོས་གྲགས་རྒྱ་
མཚོ་ནི། དབང་མངོན་ཐ་མ་དང་མཉམ་དུ་ཡིད་མངོན་སྐྱེ་བ་དེ་སློབ་
དཔོན་ཆོས་མཆོག་གི་དགོངས་པར་བཞེད་ཅིང་། དེ་གཉིས་ཀས་
རང་ལུགས་ཀྱང་དེ་ལྟར་དུ་ཁས་བླངས་ཡོད་དོ། །གསུམ་པ་ནི།
བོད་ཁ་ཅིག སྐད་ཅིག་དང་པོ་དབང་མངོན་དང་གཉིས་པ་ཕན་
ཆོད་ཡིད་མངོན་འབའ་ཞིག་སྐྱེ་བར་བཞེད་དོ། །བཞི་པ་ནི།
ཀུན་མཁྱེན་བསོད་ནམས་སེང་གེ་སོགས་ཀྱིས་སྐད་ཅིག་དང་པོ་
དབང་མངོན་དང༌ གཉིས་པ་ཕན་ཆད་དབང་ཡིད་གཉིས་རྒྱུན་
འགྲོགས་ནས་སྐྱེ་བར་བཞེད་ཅིང་དབང་མངོན་སྐད་ཅིག་ཐ་མ་དང་
མཉམ་དུ་ཡིད་མངོན་མཐའ་གཅིག་ཏུ་འགག་པར་བཞེད་དོ།
 

 །གཉིས་པ་དེ་རྣམས་འགོག་པ་ལ་བཞི་ལས། དང་པོ་ནི། བཤད་
ཚུལ་དང་པོ་དེ་མི་འཐད་དེ། ཡིད་མངོན་ཆོས་ཅན། རྟོག་བཅས་སུ་
ཐལ། ངེས་པའི་བློ་ཡིན་པའི་ཕྱིར། འདོད་མི་ནུས་ཏེ། མངོན་སུམ་
ཡིན་པའི་ཕྱིར་རོ། ། གཞན་ཡང་སྐྱེ་ཚུལ་དེ་ཡང་མི་འཐད་དེ།
དབང་མངོན་ཆོས་ཅན། སྐད་ཅིག་གཉིས་པ་ན་སྐྱེ་བར་ཐལ། དེའི་
དངོས་རྒྱུ་ཚང་བའི་ཕྱིར། རྟགས་ཚད་མས་གྲུབ་ཅིང་ཁྱབ་སྟེ། མ་ཚང་
མེད་རྒྱུ་དེ་ལ་ནི། །འབྲས་བུ་གང་གིས་ལྡོག་པར་བྱེད། །ཅེས་
གསུངས་པའི་ཕྱིར། ཡང་ཡིད་མངོན་ཆོས་ཅན། སྐད་ཅིག་གསུམ་པ་
ན་སྐྱེ་བར་ཐལ། དེའི་རྐྱེན་གསུམ་ཚང་བའི་ཕྱིར། རྟགས་ཁྱབ་གོང་
བཞིན་ནོ། །སྐྱེ་ཚུལ་དེ་ལྟར་ན་ཡིད་མངོན་གྱིས་ངེས་པའི་མིང་མི་
འཐོབ་ལ། དབང་མངོན་གྱིས་ངེས་པའི་མིང་འཐོབ་ནུས་པའི་ཁྱད་
པར་མི་འཐད་དེ། རྒྱུན་མེད་པར་མཚུངས་པའི་ཕྱིར་རོ། །གཉིས་
པ་ལ་གཉིས་ལས། དང་པོ། སློབ་དཔོན་ཆོས་མཆོག་གི་ལུགས་
དེའང་མི་འཐད་དེ། དབང་མངོན་སྐད་ཅིག་གཉིས་པ་ནས་ཡིད་
མངོན་སྐྱེ་བ་ལ་རྒྱུ་ཚང་ཞིང་གེགས་མེད་པའི་ཕྱིར་རོ། །འདིའི་
སྐབས་སུ་མཁས་གྲུབ་རྗེས། ཁ་ཅིག་རྒྱུན་མཐར་སྐྱེ་ན་དེའི་གོང་
དུའང་སྐྱེ་བར་རིགས་ཏེ། རྒྱུ་ལ་ཁྱད་པར་མེད་པའི་ཕྱིར་རོ་ཞེས་
གསུངས་པའང་སློབ་དཔོན་ཆོས་མཆོག་ལ་གནོད་བྱེད་མ་ཡིན་ཏེ།
 

འདི་ལྟར་རྒྱུན་མཐའ་དང་རྒྱུན་མ་རྫོགས་གོང་ལ་རྒྱུ་ཚོགས་ཚང་མ་
ཚང་མཚུངས་ཀྱང་། འགལ་རྐྱེན་ཡོད་མེད་མི་མཚུངས་ཏེ། རྒྱུན་མ་
རྫོགས་པའི་གོང་དུ་དབང་ཤེས་བར་མ་ཆད་དུ་འབྱུང་བས་ཡིད་
མངོན་སྐྱེ་བའི་གོ་བཀག་པའི་ཕྱིར་རོ། །ཞེས་ལན་གདབ་པར་
ནུས་པས་སོ། །ཞེས་གསུངས་པ་ལ༑ ཀུན་མཁྱེན་མི་ཕམ་པའི་རྣམ་
འགྲེལ་གཞུང་བཤད་ལེགས་བཤད་སྣང་བའི་གཏེར་ལས། དེ་དག་
ཕན་ཚུན་གེགས་བྱེད་པ་ཅན་མ་ཡིན་ཏེ་འགལ་བའི་རྒྱུ་མཚན་གང་
ཡང་སྒྲུབ་མི་ནུས་པས་དཔེར་ན་མིག་དང་རྣ་བའི་མངོན་སུམ་དུས་
གཅིག་ཏུ་སྐྱེ་བ་བཞིན་ནོ་ཞེས་གསུངས་པ་འདི་ཤིན་ཏུ་རྣོའོ།
།གཉིས་པ་ནི། རྗེས་འབྲང་སྔ་མའི་ལུགས་ཀྱི་སྐྱེ་ཚུལ་མི་འཐད་པ་
གོང་ལྟར་ལ། རྐྱེན་གསུམ་ལུང་གིས་སྒྲུབ་པར་འདོད་པའང་མི་
འགྲུབ་སྟེ། དབང་མངོན་སྐད་ཅིག་ཐ་མའི་དུས་ཡིད་མངོན་གྱི་རྐྱེན་
གཟུམ་ཡོད་ཅིང་སྐད་ཅིག་དང་པོ་སོགས་སུ་མེད་པའི་ལུང་ཞིག་
བསྟད་དུ་མེད་པའི་ཕྱིར་རོ། །ཕྱི་མའི་ལུགས་ཀྱང་མི་འཐད་དེ། དེ་
སློབ་དཔོན་ཆོས་མཆོག་གི་དགོངས་པའང་མིན་ཞིབ་རིགས་པས་ཀྱང་མི་
འགྲུབ་པ་ཤེས་སླའོ། །དེའང་ཆོས་མཆོག་ཆུང་བ་ལས། ཡིད་ཀྱི་
རྣམ་པར་ཤེས་པ་དེའང་མིག་གི་བྱ་བ་འདས་པའི་ཚེ་མངོན་སུམ་དུ་
བྱེད་དོ། །མིག་བྱེད་པ་དང་ལྡན་པའི་ཚེ་གཟུགས་ཤེས་པ་གང་ཡིན་
 

པ་ཐམས་ཅད་མིག་ལ་བརྟེན་པ་ཁོ་ན་ཡིན་ཏེ། དེ་ལྟ་མིན་ན་རྣམ་
ཤེས་འགའ་ཡང་མིག་ལ་བརྟེན་པ་མེད་པར་འགྱུར་རོ། །མིག་
བྱེད་པ་དང་ལྡན་ཚེ་གཟུགས་གསལ་སྣང་ཅན་དེ་མིག་ཤེས་ཡིན་པར་
གསུངས་ཤིང་མིག་ཤེས་ཐ་མ་དང་མཉམ་དུ་ཡིད་མངོན་ཡོད་པར་མི་
བཞེད་དོ། །གསུམ་པ། ལུགས་གསུམ་པའང་མི་འཐད་དེ། སྐད་
ཅིག་གཉིས་པ་སོགས་སུ་དབང་མངོན་གྱི་རྐྱེན་གསུམ་ཚང་བཞིན་དུ་
དབང་མངོན་མི་སྐྱེ་བར་མི་འགྲུབ་པའི་ཕྱིར་རོ། །བཞི་པ།
ལུགས་བཞི་པ་ལ་དབང་མངོན་སྐད་ཅིག་ཐ་མའི་རྗེས་སུ་ཆོས་ཅན།
ཡིད་མངོན་སྐད་ཅིག་གཅིག་སྐྱེ་སྲིད་པར་ཐལ། དངོས་རྒྱུ་རྐྱེན་
གསུམ་དེ་དབང་མངོན་སྐད་ཅིག་ཐ་མ་དང་མཉམ་དུ་ཚོགས་སྲིད་
པའི་ཕྱིར། །རྟགས་གྲུབ་སྟེ། དམིགས་རྐྱེན་རྒྱུན་ལྡན་དུ་འབྱུང་བའང་
ཡོད་ཅིང་དེ་མ་ཐག་རྐྱེན་དང་བདག་རྐྱེན་འགགས་མ་ཐག་པའང་
ཡོད་པའི་ཕྱིར། མ་ཁྱབ་ན། ཉིད་ཀྱིས་སྡེ་བདུན་རབ་གསལ་དུ་རྒྱན་
མཁན་པོ་ལ་བརྗོད་པའི་ཁྱབ་འབྲེལ་དེ་དྲན་པར་གྱིས་ཤིག གཉིས་
པ་རང་ལུགས་ནི། སྐད་ཅིག་དང་པོར་དབང་མངོན་སྐྱེ་ཞིང་གཉིས་
པ་ནས་དབང་ཡིད་གཉིས་རྒྱུན་འགྲོགས་ནས་སྐྱེ་ལ་དེའང་དམིགས་
རྐྱེན་དེ་དབང་མངོན་ཐ་མའི་དུས་སུ་རྒྱུན་ལྡན་ན་མཇུག་ཏུ་ཡིད་
མངོན་གཅིག་སྐྱེ་ལ་གལ་ཏེ་དམིགས་རྐྱེན་མེད་ན་དབང་མངོན་ཐ་མ་
 

 དང་མཉམ་དུ་ཡིད་མངོན་ཐ་མ་སྐྱེ་བར་འདོད་དོ༑ ༑འདི་ནི་འཇམ་
དབྱངས་ས་པཎ་དང༌། མུས་རབ་འབྱམས་པ། ཀུན་མཁྱེན་མི་ཕམ་
རྒྱ་མཚོ་རྣམས་ཀྱི་དགོངས་པ་སྟེ་ཞིབ་པར་གཞུང་དག་ལས་ཤེས་སོ།
།གསུམ་པ་རྩོད་མྱོང་ནི། འོ་ན་རྣམ་འགྲེལ་གཞུང་བཤད་ལས།
དབང་མངོན་སྐད་ཅིག་ཐ་མའི་དུས་སུ་ཡིད་མངོན་སྐད་ཅིག་ཐ་མ་སྐྱེ་
བར་འདོད་པའི་ལུགས་ཕྱི་མ་འདི་ཁོ་ན་ལྟར་ཁས་བླང་བར་བྱ་བ་
ཡིན་ཞེས་མ་གསུངས་སམ་ཞེ་ན། སྐྱོན་མེད་དེ་དེ་ནི་དབང་མངོན་ཐ་
མའི་དུས་སུ་དམིགས་རྐྱེན་རྒྱུན་མི་ལྡན་པའི་དབང་དུ་བྱས་པ་ཡིན་
པར་གོ་དགོས་སོ། །བཞི་པ། རིགས་གཏེར་ལས། དབང་པོ་
གཟུགས་ཅན་ལས་དབང་སྐྱེ། །དེས་ན་དབང་ཤེས་རྒྱུན་བཅས་
ཡིན། །ཡིད་དབང་ལས་ནི་ཡིད་དབང་མིན༑ ༑དེ་ཡི་ཕྱིར་ན་
དེ་རྒྱུན་མེད། །ཅེས་གསུངས་པའི་དོན་དབང་མངོན་དེ་ལ་ཆོས་
ཅན། རྒྱུན་ཡོད་དེ། དེ་མ་ཐག་རྐྱེན་གྱི་རྫས་རྒྱུན་ལས་ལོགས་སུ་
གྱུར་པའི་བདག་རྐྱེན་དབང་པོ་གཟུགས་ཅན་པ་སྔ་མ་ལས་ཕྱི་མ་སྐྱེ་
བའི་ཕྱིར། རྟགས་གྲུབ་སྟེ། དབང་མངོན་གྱི་དེ་མ་ཐག་རྐྱེན་དེ་ཤེས་
པ་དང༌། བདག་རྐྱེན་དེ་དབང་པོ་གཟུགས་ཅན་པ་ཡིན་པའི་ཕྱིར།
ཁྱབ་སྟེ། དབང་མངོན་སྐད་ཅིག་གཉིས་པ་ནས་དེ་མ་ཐག་རྐྱེན་གྱི་
རྫས་རྒྱུན་དེ་དབང་མངོན་རང་གི་རྫས་རྒྱུན་ཡིན་པའི་ཕྱིར། ཡིད་
 

མངོན་ཆོས་ཅན། ཁྱོད་ལ་རྒྱུན་མེད་དེ། ཡིད་མངོན་ལ་དེ་མ་ཐག་
རྐྱེན་གྱི་རྫས་རྒྱུན་ལས་ལོགས་སུ་གྱུར་པའི་བདག་རྐྱེན་ཡིད་དབང་
སྔ་མ་ལས་ཕྱི་མ་སྐྱེ་བ་མེད་པའི་ཕྱིར། །གྲུབ་སྟེ། ཁྱོད་ཀྱི་དེ་མ་ཐག་
རྐྱེན་དང་བདག་རྐྱེན་གཉིས་རྫས་གཅིག་ཡིན་པའི་ཕྱིར། ཁྱབ་སྟེ།
ཡིད་མངོན་གྱི་དེ་མ་ཐག་རྐྱེན་དང་བདག་རྐྱེན་གཉིས་ལ་རྫས་རྒྱུན་
སོ་སོར་མེད་ཅིང་དེ་མ་ཐག་རྐྱེན་གྱི་རྫས་རྒྱུན་དེའང་དབང་མངོན་གྱི་
རྫས་རྒྱུན་ཡིན་གྱི་ཡིད་མངོན་རང་གི་རྫས་རྒྱུན་མིན་པའི་ཕྱིར་རོ་
ཞེས་པའི་དོན་ནོ། །འདི་ནི་འཇམ་དབྱངས་ས་སྐྱ་པཎ་ཆེན་དང་
ཀུན་མཁྱེན་བསོད་ནམས་སེང་གེ་གཞན་ཡང་མི་ཕམ་རྣམ་རྒྱལ་རྒྱ་
མཚོ་སོགས་ཀྱི་དགོངས་པ་དྲི་མ་མེད་པ་སྟེ། རིགས་གཏེར་རྩ་
འགྲེལ་དང༌། སྡེ་བདུན་རབ་གསལ་སོགས་དང་། རྣམ་འགྲེལ་
འགྲེལ་ཆེན་རྣམས་ལས་རྟོགས་ལ། དེའང་རྣམ་འགྲེལ་གཞུང་བཤད་
ལས་ནི། ཤེས་པ་དེ་དག་གི་རྟེན་དབང་པོ་ཉིད་རང་གི་རིགས་འདྲ་
ལས་རིགས་འདྲ་བར་མ་ཆད་དུ་རྒྱུན་ཡོད་པས། ཞེས་དང༌། ཡིད་
དབང་རང་ལ་དེ་འདྲའི་རྟེན་ལོགས་སུ་མེད་པས་ན། ཞེས་དང་།
རིགས་གཏེར་མཆན་འགྲེལ་ཕྱོགས་ལས་རྣམ་པར་རྒྱལ་བའི་རུ་
མཚོན་དུའང་། ཡིད་དེ་གཞན་ལ་མ་ལྟོས་པར་རང་དབང་གིས་རྒྱུན་
མེད་པའི་གནད་ཀྱིས་ཞེས་གསུངས་པ་རྣམས་ཀྱིས་བསྟན་ཏོ། །གཞན་
 

 ཡང་ལྷ་དབང་བློ་དང་ཤཱཀྱ་བློ་དང་རྔོག་བློ་ལྡན་ཤེས་རབ་སོགས་
ཀྱིས་ཀྱང་སྐྱེ་ཚུལ་དང་རྒྱུན་ཡོད་མེད་ཀྱི་དོན་འདི་བཞིན་དུ་བཞེད་
པར་མངོན་ནོ། །ཁ་ཅིག་གིས་གོང་གི་རིགས་གཏེར་རྩ་བ་འདི་
ཆོས་ཀྱི་རྗེའི་རིགས་གཏེར་རྩ་བའི་དགོངས་པ་མིན་ཞེས་སྨྲ་བ་ནི་རང་
གིས་ཅི་བཞིན་འཆད་མ་ནུས་པའི་རྣམ་འགྱུར་ངོམ་པར་ཟད་དོ། །ཡང་ལ་
ལས་དབང་ཤེས་སྔ་མ་འགགས་མ་ཐག་པ་ལས་དབང་ཤེས་སྔ་མ་
འགགས་མ་ཐག་པ་གཞན་མི་སྐྱེ་ཞེས་འཆད་པའང་རྩ་བའི་དགོངས་
པ་མིན་པ་ཤེས་སླའོ། །ལྔ་པ་ལ། དགག་བཞག་གཉིས་ལས།
དང་པོ་ནི། ཁ་ཅིག་གིས། དབང་མངོན་གྱིས་ཡུལ་ངེས་ནུས་ཤིང་
ཡིད་མངོན་གྱིས་ངེས་མི་ནུས་ཞེས་ཟེར། འདིའང་མི་འཐད་དེ།
དབང་ཤེས་དེ་གང་ཟག་དེའི་ཡིད་ཤེས་ལས་རྣམ་ཤེས་ཚོགས་གཞན་
ཡིན་པའི་ཕྱིར་ཏེ། དེའང་རྣམ་འགྲེལ་གཞུང་བཤད་ལས། རང་གིས་
མ་མྱོང་བར་གཞན་གྱིས་མྱོང་བ་དྲན་ན་ནི་ཧ་ཅང་ཐལ་ལ། རྒྱུད་
གཅིག་པས་དྲན་ན་ནི་མིག་བློས་ཀྱང་སྒྲ་དྲན་པར་འགྱུར་རོ། །དབང་
ཤེས་ལ་དེ་ལྟར་ཕན་ཚུན་དྲན་པ་མེད་དེ་རང་ཡུལ་སོ་སོ་ལ་ངེས་པའི་
ཕྱིར་སྙམ་ན། གཟུགས་སོགས་ཡུལ་ལྔའི་རང་མཚན་གསལ་བོར་
མཐོང་བའི་ཡིད་མངོན་ཡོད་པར་གྲུབ་སྟེ། གཟུགས་སོགས་ཡུལ་ལྔ་
ཇི་ལྟར་མྱོང་བ་དེ་བཞིན་དྲན་པའི་ཤེས་པ་མྱོང་བས་གྲུབ་པས་སོ། །ཞེས་
 

 དང༌༑ ཡང་དེ་ལས། ཡིད་མངོན་སྐད་ཅིག་མས་དབང་མངོན་རྒྱུན་
རྫོགས་ཁའི་ཡུལ་སྐད་ཅིག་མ་ཙམ་ལས་གཞན་མ་མཐོང་ན་ཡུལ་
ཡུན་རིང་པོར་མཐོང་བའི་རྣམ་པའང་ཇི་ལྟར་དྲན་ཏེ། དེ་འདྲའི་སྐད་
ཅིག་མས་ཕན་ཅི་ཡང་མི་ཐོགས་པས་དེ་ལྟར་ན་གཟུགས་སོགས་
ཡུལ་ལྔ་གསལ་བོར་མཐོང་བའི་ཡིད་མངོན་མེད་པར་ཁས་བླངས་
ཀྱང་རུང་བར་འགྱུར་རོ། །ཞེས་སོགས་གསུངས་པའི་དོན་ནོ། །གཉིས་
པ་རང་ལུགས་ནི། དབང་ཤེས་ཀྱིས་ཡུལ་དེ་ཡིད་ལ་དངོས་སུ་ངེས་
པར་བྱེད་མི་ནུས་ཏེ་རྒྱུ་མཚན་དེ་དག་གི་ཕྱིར་དང་། བརྒྱུད་ནས་ངེས་
པར་བྱེད་དེ་དབང་ཤེས་མེད་ན་ཡིད་མངོན་ཡང་མི་འབྱུང་བའི་ཕྱིར་རོ༑ །རྣམ་
འགྲེལ་གཞུང་བཤད་ལས་དབང་ཤེས་ལ་རང་ངེས་དང་གཞན་ངེས་
གཉིས་གསུངས་པའི་དོན་ཡང་བརྒྱུད་ནས་རང་ལས་ངེས་པ་དང་མི་
ངེས་པའི་དབང་གིས་བཞག་པ་ཡིན་ནོ། །དེའང་ཡིད་མངོན་དང་
ཡིད་ཤེས་རྟོག་བཅས་གཉིས་རྒྱུད་གཅིག་གི་རྣམ་ཤེས་ཚོགས་གཞན་
མ་ཡིན་པའི་ཕྱིར་ཡིད་ཀྱིས་ངེས་པར་བྱེད་མོད་དབང་ཤེས་ལ་མ་
བརྟེན་པར་ཡང་ཡིད་མངོན་ཁོ་ནས་ཡུལ་གཟུགས་སོགས་ཡིད་ཤེས་
རྟོག་བཅས་ལ་ངེས་པར་བྱེད་མི་ནུས་ཏེ། ཡིད་མངོན་དེ་དེ་མ་ཐག་
རྐྱེན་དབང་ཤེས་ལ་ངེས་པར་ལྟོས་པའི་ཕྱིར་རོ། །དེས་ན་དབང་
ཤེས་ཀྱིས་ངེས་པའི་མིང་འཐོབ་སྟེ། ཡིད་མངོན་གྱིས་ཡུལ་འཛིན་པ་
 

 ་དབང་ཤེས་ལ་ངེས་པར་ལྟོས་ཤིང་དབང་ཤེས་ནི་ཡུལ་ལ་རང་དབང་
གིས་འཇུག་པའི་གནད་ཀྱིས་ཡུལ་སྔོན་པོ་ཡིན་པར་མིག་ཤེས་ཚད་
མས་གྲུབ་ཅེས་བརྗོད་པ་ཡིན་ནོ། །དེའང་རྣམ་འགྲེལ་གཞུང་
བཤད་ལེགས་བཤད་སྣང་བའི་གཏེར་ལས། དེ་ལྟ་ནའང་ཡུལ་
གཟུགས་སོགས་ངེས་པ་ནི་དབང་ཤེས་ཀྱི་མཐུས་ཡིན་ཏེ། ཤེས་པ་
དེ་དག་གི་རྟེན་དབང་པོ་ཉིད་རང་གི་རིགས་འདྲ་ལས་རིགས་འདྲ་
བར་མ་ཆད་དུ་རྒྱུན་ཡོད་པས་དེ་ལས་སྐྱེས་པའི་ཤེས་པའི་སྟོབས་
ཀྱིས་སམ་དེ་ལ་བརྟེན་ནས་ཡིད་ཤེས་ཀྱི་ཡུལ་ངེས་ཀྱི། རྣམ་ཤེས་སྔ་
མ་འགགས་མ་ཐག་པ་ལས་ཡིད་དབང་རང་ལ་དེ་འདྲའི་རྟེན་ལོགས་
སུ་མེད་པས་ཡིད་ཁོ་ནས་ཡུལ་གཟུགས་སོགས་མི་ངེས་ཏེ། དེ་ནི་
དབང་ཤེས་ཀྱི་དེ་མ་ཐག་རྐྱེན་ལ་ངེས་པར་ལྟོས་པས་ན་ཡུལ་ངེས་པ་
ནི་དབང་པོའི་ཤེས་པས་ངེས་པ་ཉིད་དུ་མིང་འཐོབ་སྟེ། ཡུལ་སྔོན་པོ་
ཡིན་པར་མིག་ཤེས་ཚད་མས་གྲུབ་ཅེས་བྱའི་ཡིད་ཤེས་ཀྱིས་གྲུབ་
ཅེས་མི་བྱ་བ་ནི་ཡུལ་སྔོན་པོ་གཅོད་པ་ལ་དབང་ཤེས་ནི་རང་དབང་
གིས་འཇུག་ལ། ཡིད་ནི་དབང་ཤེས་དེ་ལ་ལྟོས་དགོས་པའི་ཕྱིར་དེས་
གྲུབ་པར་སོང་བ་ཡིན་ནོ། །ཞེས་དང༌། ཕྱོགས་ལས་རྣམ་པར་
རྒྱལ་བའི་རུ་མཚོན་དུའང་། འཇིག་རྟེན་པའི་བུམ་སོགས་དང་བདེ་
སོགས་ཕྱི་ནང་གི་ཆོས་ལ་མངོན་སུམ་ཟེར་ཚད་དོན་རིག་དང་རང་
 

་
རིག་ཁོ་ནས་བྱེད་པས་ཡིད་རང་གི་ངོས་སྐལ་གྱི་མངོན་སུམ་ཚད་
མས་ངེས་ཞེས་མིང་མི་ཐོབ་སྟེ་སྐྱེས་བུས་ཤིང་བཅད་ཀྱང་སྟ་རེས་
བཅད་ཞེས་པ་དང་འདྲ་ལ། དེའི་རྒྱུ་མཚན་ཡིད་དེ་གཞན་ལ་མ་ལྟོས་
པར་རང་དབང་གི་རྒྱུན་མེད་པའི་གནད་ཀྱིས་ཡིན་ནོ། །འདི་ལ་
སོགས་པ་པཎ་ཆེན་གྱི་དགོངས་པ་གནད་སློང་བ་མང་ཞིག་ཡོད་པ་
ཡིག་འཇོག་གཞན་ན་འདི་འདྲ་བ་ཡོད་མེད་བལྟས་པས་གསལ་ལོ། །ཞེས་
དཔེ་དང་བཅས་ཏེ་གསུངས་ཤིང་འདི་ལ་བརྟེན་ནས་རིགས་གཏེར་
རྩ་འགྲེལ་གྱི་ངེས་ནུས་མི་ནུས་ཀྱི་དོན་ལ་མཁས་པ་ལ་ལས་འཆད་
ཚུལ་དང་རང་ལུགསགཉིསམི་འདྲ་བར་ཤེས་པར་བྱའོ། །གསུམ་པ་རྩོད་
སྤོང་ལ་གཉིས་ལས། རྩོད་པ་དང་ལན་ནོ། །དང་པོ་ནི། མུ་
སྟེགས་རྣ་བ་མ་ཕུག་པ་དང་ཉན་ཐོས་གནས་མ་བུ་སོགས་ན་རེ།
ཁྱོད་ཀྱི་ཡིད་མངོན་གྱིས་དབང་ཤེས་ཀྱིས་བཟུང་བ་འཛིན་ན་ཡིད་དེ་
བཅད་ཤེས་སུ་འགྱུར་ལ་མ་བཟུང་བ་འཛིན་ན་ལོང་བས་ཀྱང་
གཟུགས་མཐོང་བར་འགྱུར་རོ་ཞེ་ན། གཉིས་པ་ལན་ནི། ཡིད་
མངོན་གྱིས་རང་གི་དེ་མ་ཐག་རྐྱེན་དབང་ཤེས་ཀྱི་ཡུལ་གྱི་སྐད་ཅིག་
གཉིས་པ་དེ་འཛིན་ཏེ། དཔེར་ན་སྔོ་འཛིན་དབང་མངོན་སྐད་ཅིག་
དང་པོ་དང་དུས་མཉམ་པའི་ཡུལ་གྱི་སྐད་ཅིག་དེ་ནི་སྔོ་འཛིན་དབང་
མངོན་སྐད་ཅིག་གཉིས་པ་དང་ཡིད་མངོན་སྐད་ཅིག་དང་པོ་གཉིས་
 

1ཀས་བཟུང་བ་ཡིན་ཡང་དུས་མཉམ་པའི་ཕྱིར་གཉིས་ཀའང་བཅད་
ཤེས་སུ་མི་འགྱུར་བར་ཚད་མར་འཐད་དེ། དཔེར་ན་སྔོན་པོ་གཅིག་
སྐྱེས་བུ་གཉིས་ཀྱི་མིག་ཤེས་ཚད་མས་དུས་མཉམ་པར་དམིགས་ན་
གཉིས་ཀ་ཚད་མ་ཡིན་པས་གང་རུང་བཅད་ཤེས་སུ་མི་འགྱུར་བའམ་
སྐྱེས་བུ་གཅིག་གིས་སྒྲ་དང་གཟུགས་དུས་མཉམ་པར་དམིགས་ཀྱང་
གཉིས་ཀ་ཚད་མ་ཡིན་པའམ། མིག་གཡས་གཡོན་གཉིས་ཀས་སྔོན་
པོ་གཅིག་དམིགས་ཀྱང་གང་རུང་རེ་ལས་སྐྱེས་པ་ཚད་མ་མིན་ཞེས་
སྨྲ་བར་མི་ནུས་པ་དང་འདྲའོ། །དེ་ལྟ་ན་ཡུལ་གཅིག་ལ་དམིགས་
པའི་སྐྱེས་བུ་གཅིག་གི་བློ་ཡིན་པའི་ཕྱིར་ཚད་མ་གཅིག་ཏུ་འགྱུར་རོ་
སྙམ་ན༑ མི་འགྱུར་ཏེ་ཡུལ་ཙམ་ཐ་དད་མེད་ཀྱང་རྟེན་ཐ་དད་ལས་
སྐྱེས་པའི་ཤེས་པ་ཡིན་པའི་ཕྱིར། དཔེར་ན་མིག་ཤེས་དང་རྣ་ཤེས་
བཞིན་ནོ༑ འོ་ན་མིག་ཤེས་དང་གཟུགས་འཛིན་ཡིད་མངོན་
གཉིས་ཀྱི་རྣམ་པ་མི་སྣང་བ་ཅི་ཞེ་ན། དེ་ནི་དམིགས་རྐྱེན་གཟུགས་
གཅིག་ཡིན་པའི་གནད་ཀྱིས་ཡིན་པར་མངོན་ཏེ། དཔེར་ན་མིག་
གཡས་གཡོན་གཉིས་ཀས་ཡུལ་སྔོན་པོ་གཅིག་ལ་དམིགས་པ་བཞིན་
ནོ། །རྒྱུ་ཐ་དད་ལས་སྐྱེས་ཕྱིར་དབང་ཡིད་གཉིས་ཤེས་རྫས་ཐ་
དད་དུ་བཞག་ཀྱང་དུས་མཉམ་པའི་སྐྱེས་བུ་གཅིག་གི་རང་རིག་པ་
གསལ་རིག་ཙམ་གྱི་ཤེས་པའི་རང་བཞིན་གཅིག་ལས་རྒྱུད་ཐ་དད་དུ་མི་
 

འགྱུར་རོ། །སྐྱོན་ཕྱི་མའང་མེད་དེ་ཡིད་མངོན་དེ་དབང་མངོན་ལ་
དངོས་སུ་ལྟོས་ཤིང་དབང་པོ་ལ་བརྒྱུད་ནས་ལྟོས་པའི་ཕྱིར་རོ།
།གལ་ཏེ་དེ་ལྟ་བུའི་ཡིད་མངོན་མེད་ན་ཡུལ་གཟུགས་སོགས་ཐུན་
མོང་དུ་གཅོད་པའི་རྣམ་རིག་ཞིག་མེད་པར་འགྱུར་རོ། །གཉིས་
པ་ཞར་བྱུང་ནི། ཡིད་ཤེས་རྟོག་མེད་ཡིན་ན་འདིར་བསྟན་ཡིད་
མངོན་ཡིན་པས་ཁྱབ་བམ་མ་ཁྱབ་ཅེ་ན་མ་ཁྱབ་སྟེ། རང་རིག་མངོན་
སུམ་དང་རྣལ་འབྱོར་མངོན་སུམ་གཉིས་ཀྱང་རྣམ་ཤེས་ཚོགས་དྲུག་
གི་ཡིད་དུ་འདུ་བའི་ཕྱིར་ཏེ། འདི་ལྟར་རང་རིག་མངོན་སུམ་དེ་
དབང་ཤེས་གཞན་ལྔ་པོ་གང་ཡང་མིན་ཏེ། དེ་དག་ནི་དོན་རིག་གི་
ལྡོག་ཆ་ནས་འཇོག་ཅིང་འདི་དེའི་ཆ་མ་ཡིན་པའི་ཕྱིར་དང༌། རྣལ་
མངོན་ཡང་དབང་ཤེས་མ་ཡིན་པའི་དོན་གྱིས་ཡིད་ཤེས་སུ་བསྡུ་བ་ལས་
འོས་མེད་དོ། །དེའང་མཁས་འཇུག་ལས། ནང་དུ་ཤེས་པའི་རྒྱུད་
གཅིག་གིས་བསྡུས་ཤིང་རང་རིག་པའི་ཕྱིར། ཡིད་ཤེས་རྟོག་མེད་ཀྱི་
ཡུལ་དུ་སྒོ་ལྔའི་ཤེས་པ་དང་ཡིད་རང་དང་བཅས་པའང་འགྱུར་བས་
ཡིད་ནི་ཆོས་ཀུན་ཀྱི་ཡུལ་ཅན་ཡིན་ཞེས་གསུངས་སོ། །
དེ་ལྟར་འདིར་འབད་དགེ་བའི་འོད་ཟེར་གྱིས། །་
མ་རྟོགས་བློ་ཡི་མུན་པ་སེལ་བ་དང་། །
ཕྱོགས་གླང་ཡབ་སྲས་རིང་ལུགས་ཆུ་མཚོ་ཆེ། །
 

 མི་ཉམས་སྲིད་པའི་མཐར་ཡང་རྒྱས་གྱུར་ཅིག །
དེ་ལྟར་ཡིད་མངོན་གྱི་མཐའ་དཔྱད་བསྡུས་པ་འདི་ནི་ཀུན་མཁྱེན་མི་ཕམ་རྒྱ་མཚོའི་
དགོངས་པ་མདོར་བསྡུས་ཏེ་གསེར་ལྗོངས་བླ་མ་རུང་ལྔ་རིག་ནང་བསྟན་སློབ་གླིང་
དུ་སློབ་གཉེར་བ་བསྟན་འཛིན་ལྷག་པར་འབོད་པས་ཆོས་ཀྱི་མཆེད་པོ་རྣམས་ཀྱི་
དཔྱད་གཞིར་རབ་རྒྱན་ཤིང་ཕག་ལོའི་ཟླ༡༠ཚེས་ལ་བྲིས་པ་དགེ་ལེགས་འཕེལ། །
 

 ༄༅། །བློ་རིགས་ཀྱི་རྣམ་གཞག་བློ་གསལ་གཞོན་ནུའི་
མགུལ་རྒྱན་ཞེས་བྱ་བ་བཞུགས་སོ། །
 སྟོན་པ་ཚད་མ་མཉམ་མེད་ཤཱཀྱའི་རྒྱལ། །
བསྟན་པ་ཚད་མ་ལེགས་གསུང་དམ་པའི་ཆོས། །
དངོས་སྟོབས་ཚད་མའི་སྣང་བས་གསལ་མཛད་པ། །
རིགས་པའི་དབང་ཕྱུག་རྣམ་གཉིས་ལ་ཕྱག་འཚལ། །
རྒྱལ་ཀུན་མཁྱེན་བརྩེ་ནུས་པའི་གསང་བ་གསུམ། །
གཅིག་བསྡུས་བརྟན་པའི་འཁོར་ལོ་མི་ཡི་ཚུལ། །
ཡོངས་བཟུང་སྨྲ་བའི་དབང་ཕྱུག་མི་ཕམ་པས། །
མ༤ བདག་བློ་ཆོས་ཀུན་རིག་པའི་མཛོད་དུ་སྒྱུར། །
འཇིགས་མེད་སྨྲ་བའི་ངག་ལ་དབང་འབྱོར་ཞིང་། ། །
ཕུན་ཚོགས་གཙུག་ལག་འབྱེད་པའི་བློ་གྲོས་ཀྱི། །
འབྱུང་གནས་བཀའ་དྲིན་མཚུངས་མེད་ཡིད་བཞིན་ནོར། །
བྱང་ཆུབ་སྙིང་པོའི་བར་དུ་སྐྱབས་སུ་བསྙེན། །
འདི་ན་སྐྱེས་སྦྱངས་དམན་པ་བདག་ལྟ་བུས། །
 

ངག་ལས་སྔོན་མ་བྱུང་བའི་ལེགས་བཤད་གཏམ། །
འབྱུང་མི་སྲིད་མོད་རང་བློ་དང་འཚམ་པར། །
ཡུལ་ཅན་ཤེས་པའི་རྣམ་གཞག་མདོ་ཙམ་བརྗོད། །
དེ་ལ་འདིར་ཡུལ་ཅན་གྱི་བློ་མདོར་བསྡུས་ཏེ་བཤད་པར་བྱ་བ་ལ་
གཉིས། མཚན་ཉིད་དང༌། དབྱེ་བའོ། །དང་པོ་ནི། གསལ་ཞིང་
རིག་པ་བློ་ཡི་མཚན་ཉིད་དོ། །གཉིས་པ་ནི། མཁས་འཇུག་ལས།
ཡུལ་ཅན་གྱི་བློ་ལ་རིགས་བཞི་སྟེ། མ་རྟོགས་པ། ལོག་རྟོག ཐེ་ཚོམ།
ཡང་དག་པར་རྟོགས་པའོ། །ཞེས་གསུངས་པའི་དོན་གཉིས་སུ་
བསྡུས་ཏེ་འཆད་པ་ལ། ཡང་དག་པ་མ་ཡིན་པའི་ཤེས་པ་དང། ཡང་དག་
པའི་ཤེས་པའོ། །དང་པོ་ལ། མཚན་ཉིད་དང༌། དབྱེ་བའོ། །
དང་པོ་ནི། ཡང་དག་པའི་ཤེས་པ་མ་ཡིན་པ་གང་ཞིག་མི་བསླུ་བ་མ་
གྲུབ་པའི་ཤེས་པའོ། །གཉིས་པ་ལ་མ་རྟོགས་པ། ལོག་རྟོག ཐེ་
ཚོམ་མོ། །དང་པོ་ལ། མཚན་ཉིད་དང༌། དབྱེ་བའོ། །དང་པོ་ནི།
རང་ཡུལ་དེ་དང་དེ་མིན་གང་རུང་དུ་རྟོགས་པས་སྟོང་པའི་བློའོ། །གཉིས་
པ་དབྱེ་བ་ལ་གཉིས། སྣང་ལ་མ་ངེས་པ་དང་། ཡིད་དཔྱོད་དོ། །དང་
པོ་ནི། ཀུན་མཁྱེན་མི་ཕམ་པའི་རྣམ་འགྲེལ་གཞུང་བཤད་ལེགས་
བཤད་སྣང་བའི་གཏེར་ལས། མངོན་སུམ་ལ་ཡུལ་མ་ནོར་བར་སྣང་
དུ་ཟིན་ཀྱང་། དེའི་རྗེས་ཀྱི་རྟོག་བཅས་ཀྱི་ཡིད་ལ་ངེས་མ་ངེས་ཞེས་
 

 བྱ་བ་ཁོ་ན་ཡིན་ཏེ་མངོན་སུམ་ཉིད་ལ་ངེས་པ་ཡོད་ན་སུ་ཡང་འཁྲུལ་
མི་སྲིད་དོ། །དེས་ན་ངེས་པའི་རྒྱུ་མངོན་སུམ་ཉམས་སུ་མྱོང་བ་དེ་
ལའང་རྐྱེན་ཡོད་ན་དེས་ངེས་པ་འདྲེན་ནུས་ལ། མཐུན་རྐྱེན་མེད་
པའམ་འགལ་རྐྱེན་འཁྲུལ་རྒྱུ་ཡོད་ན་མཐོང་བ་ཙམ་གྱིས་ངེས་པ་
འདྲེན་མི་ནུས་ཏེ། སྒྲ་རྟག་པར་རྟོག་པ་བཞིན་ནོ། །མཐུན་རྐྱེན་
གང་ཞེ་ན། ནང་གི་བློ་གསལ་བ་དང༌། གོམས་པ་དང༌། སྐབས་སུ་
བབ་པ་དང་། དོན་དུ་གཉེར་བ་དང་། དོན་གྱི་ཤུགས་ལ་སོགས་པ་
ངེས་པ་འདྲེན་པའི་རྒྱུ་ཚང་བའོ། །དེ་ལ་བློ་གསལ་བ་ནི། རྣལ་
འབྱོར་པ་རྣམས་ཀྱི་བློ་གསལ་བས་མཐོང་བ་ཙམ་གྱིས་སྐད་ཅིག་མ་
 ལ་སོགས་པ་ངེས་པ་ལྟ་བུའོ། །ངེས་པར་བྱ་བའི་དོན་ལ་གོམས་
པར་གྱུར་པས་དོན་གང་མཐོང་བ་ལ་བློ་གཏད་པ་ཙམ་གྱིས་བདེ་
བླག་ཏུ་ངེས་པ་འདྲེན་ནུས་པ་སྟེ། དཔེར་ན་ནང་གི་གོམས་པ་ནི།
བུད་མེད་ཀྱི་རོ་གཅིག་ལའང་ཕལ་བས་མྱགས་པ་དང་། ཆགས་ལྡན་
གྱིས་ཉལ་བོ་བྱ་བ་དང་། ཁྱི་རྣམས་ཀྱིས་བཟའ་བའི་བློ་སྐྱེ་བ་བཞིན་
དུ་གོམས་པ་ཤས་ཆེ་བའི་འཇུག་པ་གང་ལ་ཡོད་པ་དེས་དོན་རྣམས་
དེ་དང་དེ་ལྟར་འཛིན་པར་བྱེད་པས་ན། དོན་གྱི་རྣམ་པ་དང་མཐུན་
པར་ཡིད་ལ་བྱེད་པའི་གོམས་པའམ་དེའི་བག་ཆགས་ཡོད་པའང་
རྐྱེན་ནོ། །སྐབས་སུ་བབ་པ་ནི། དཔེར་ན་སྨན་ལ་སོགས་པའི་

གཏམ་གྱི་སྐབས་སུ་བབ་པ་ན། སྨན་པ་དེ་མཐོང་བ་ན་སྐྱེས་བུ་དེ་ལ་
ཆོས་གཞན་དུ་མ་ཡོད་དུ་ཟིན་ཀྱང་སྨན་ཉིད་དུ་ངེས་པ་ལྟ་བུའོ། །དེ་
བཞིན་དུ་དོན་གང་ཆེད་དུ་གཉེར་ནས་གཏོད་པ་དེ་ལ་ངེས་པ་འདྲེན་
པ་ནི། མི་མང་པོའི་ཁྲོད་ནས་གཅིག་ཡོད་མེད་ལ་ཆེད་དུ་ཡིད་གཏད་
ན་དེ་མཐོང་བ་ཙམ་གྱིས་ཡོད་པར་ངེས་ལ། གཞན་དབང་མངོན་ལ་
སྣང་དུ་ཟིན་ཀྱང་རྗེས་སུ་ཡོད་མེད་མ་ངེས་པ་ལྟ་བུའོ། །དོན་གྱི་
ཤུགས་ནི་ལྟད་མོ་སྣ་ཚོགས་པའི་ནང་ནས་ཡ་མཚན་པ་དང་ཉེ་ཞིང་
གསལ་བོར་མཐོང་བ་དག་བྱེ་བྲག་ཏུ་ངེས་པ་ལ་སོགས་པ་བཞིན་ནོ། །ཞེས་
སོགས་གསུངས་པ་ལྟར་ལ། དབྱེ་བ་ནི་དང་པོ་པ་དང་ཡིད་མ་གཏད་
པ་འཁྲུལ་རྒྱུ་ཅན་གྱིས་ངེས་མ་ནུས་པ་གསུམ་ཡོད་དོ། །གཉིས་
པ་ཡིད་དཔྱོད་ནི། ཚོད་དཔག་ཙམ་གྱི་བློ་ཡིན་ཞིང་། དབྱེ་ན་བདེན་
པའི་ཡིད་དཔྱོད་དང༌། ལོག་པའི་ཡིད་དཔྱོད་གཉིས་ལས། ཕྱི་མ་ནི་
ལོག་ཤེས་ཀྱི་ཁོངས་སུ་འདུའོ། །འདིར་མ་རྟོགས་པའི་བྱེ་བྲག་
བདེན་པའི་ཡིད་དཔྱོད་ལ། མཚན་ཉིད་དང༌། དབྱེ་བའོ། །དང་
པོ་ནི། རྗེས་དཔག་ཚད་མ་ལ་མ་བརྟེན་པར་ལྐོག་གྱུར་དོན་དང་
མཐུན་པར་མངོན་པར་རློམ་པའོ། །གཉིས་པ་དབྱེ་བ་ལ་གསུམ།
རྒྱུ་མཚན་མེད་པའི་ཡིད་དཔྱོད། རྒྱུ་མཚན་ཕྱིན་ཅི་ལོག་པའི་ཡིད་
དཔྱོད། རྒྱུ་མཚན་མ་ངེས་པའི་ཡིད་དཔྱོད་དོ། །དང་པོ་ནི། རྒྱུ་

དུ་ཞེན་པ་སྟེ། དོན་གྱིས་ཀྱང་ཡོད་པ་བྱ་བའི་ལས་ཀྱིས་སྟོབས་ཀྱིས་མི་
བསླུ་བའོ།། གཉིས་པ་ནི། རྒྱུ་མཚན་ཕྱིན་ཅི་ལོག་མ་ངེས་པ་དང་མ་
གྲུབ་པའི་གཏན་ཚིགས་ལ་བརྟེན་ནས་བསྒྲུབ་བྱ་བདེན་པར་མངོན་
པར་རློམ་པ་སྟེ། དཔེར་ན་གཞལ་བྱ་ཡིན་པའི་ཕྱིར་སྒྲ་མི་རྟག་པའོ་
སྙམ་པ་དང་། རླངས་པ་ལ་དུ་བར་བཟུང་ནས་དེ་ལས་མེ་ཡོད་ངེས་
སོ་སྙམ་དུ་ཕྱོགས་གཅིག་ཏུ་ཞེན་པ་དོན་གྱིས་ཀྱང་དེ་ལྟར་དུ་ཡིན་པ་
དང་ཡོད་པ་སྟེ༑ རྣམ་འགྲེལ་གཞུང་བཤད་ལས། དོན་ལ་ཡོད་ཀྱང་
དེ་ཇི་བཞིན་མ་ཤེས་པར་རྟགས་སུ་མ་བཀོད་ནས། བསྒྲུབ་བྱའི་
དངོས་པོ་དང་འབྲེལ་བ་མེད་པའི་རྟགས་ལས། བསྒྲུབ་བྱ་རྟོགས་
པར་རློམ་པ་ནི་རྟོགས་པ་ཡིན་པར་སེམས་ཀྱང་ཅུང་ཟད་རྟོགས་པ་
མེད་པ་དང་མཚུངས་ཏེ། བརྟགས་ན་རྟགས་དེ་ལས་དེ་རྟོགས་ངེས་
ཀྱི་རྒྱུ་མཚན་མེད་པའི་ཕྱིར་རང་གིས་རྒྱུ་མཚན་ཕྱིན་ཅི་ལོག་ལ་
བརྟེན་ནས་ཡིད་དཔྱོད་སྐྱེས་པ་ཙམ་དུ་ཟད་དེ། དཔེར་ན་གཞལ་བྱ་
ཡིན་པའི་ཕྱིར་སྒྲ་ནི་མི་རྟག་པའམ་རྡུལ་དུ་གྲུབ་པའོ་སྙམ་པ་དང་
རླངས་པ་ལ་དུ་བར་བཟུང་ནས་དེ་ལས་མེ་རྟོགས་པ་ལྟ་བུ་ཡིན་པས་
བློ་བདེ་སེམས་མེད་ཀྱང་ཡོད་དུ་ཆུག་ནའང་སྐྱེ་འཇིག་གི་རྟགས་ལས་
དེ་རྟོགས་པ་ནི་མངོན་རློམ་ཙམ་དུ་ཟད་དོ། །ཞེས་གསུངས་པ་ལས་
 

ཤེས་སོ།།གསུམ་པ་ནི། ཚུལ་གསུམ་མི་ཤེས་ཀྱང་བྱས་པའི་རྟགས་
ལས་སྒྲ་མི་རྟག་པར་ཞེན་པ་ལྟ་བུ་སྟེ་དེས་དེ་འགྲུབ་ཚུལ་མི་ཤེས་པ་
སྟེ། དེ་ཉིད་ལས། དེས་ན་རྟགས་ཡིན་ཡང་། དེས་དེ་འགྲུབ་ཚུལ་མི་
ཤེས་པའི་ངོར་ནི་རྟགས་ཡང་དག་དེ་དང་ལྟར་སྣང་འདྲ་བའི་ཕྱིར་དེ་
འདྲ་ལ་རྟགས་ལས་རྟོགས་པ་ཞེས་མི་བྱ་སྟེ། རྒྱུ་མཚན་ལ་བརྟེན་
པའི་མངོན་རློམ་ཞེས་བྱའོ། །ཞེས་སོ། །བོད་སྔ་རབས་པ་
རྣམས་འདི་ལ་ངེས་པ་ཡོད་པར་འདོད་མོད། རང་ལུགས་ལ་ངེས་པ་མེད་པར་
འདོད་དོ། །སློབ་དཔོན་ཡབ་སྲས་ཀྱི་གཞུང་ལས་ཡིད་དཔྱོད་ཀྱི་ཐ་
སྙད་དངོས་སུ་མ་གསུངས་པས་མི་འཐད་དོ་སྙམ་ན། མ་ངེས་ཏེ།
ཡང་དག་ལྷག་ལྡན་དང་འགལ་བའི་ལྷག་ལྡན་བཞིན་ནོ། །དེས་
ན་བོད་རྣམས་ཀྱིས་བཞག་པའི་མཚན་ཉིད་དེ་འདྲ་བ་དང་ཚད་མིན་
གྱི་བློ་གསུམ་དུ་མ་འདུས་པ་ནི་མི་སྲིད་དོ། །དེ་དག་ནི་མཁས་
འཇུག་ལས། མ་རྟོགས་པའི་བྱེ་བྲག་མངོན་སུམ་སྣང་ལ་མ་ངེས་པ་
དང༌། རྗེས་དཔག་ཚད་མ་ལ་མ་བརྟེན་པའི་ཡིད་དཔྱོད་གཉིས་ནི་
ཡིད་ཤེས་ལ་ངེས་པ་འདྲེན་མི་ནུས་པའི་ཆ་ནས་བཞག་པའོ།
།ཞེས་གསུངས་པའི་དོན་ནོ༑ ༑གཉིས་པ་ལོག་རྟོག་ལ། མཚན་ཉིད་
དང་། དབྱེ་བའོ། །དང་པོ་ནི༑ ཚད་མིན་གྱི་བློ་གང་ཞིག་དོན་ཕྱིན་ཅི་ལོག་
ཏུ་འཛིན་པའོ། །གཉིས་པ་དབྱེ་བ་ལ་གཉིས། རྟོག་པ་དང༌། རྟོག་

 མེད་དོ། །དང་པོ་ལ། ཡུལ་དུས་རྣམ་པ་ལ་འཁྲུལ་བ་གསུམ་ལས།
དང་པོ་ནི། ཁང་ཐུགས་ཀྱི་བུམ་པ་ལ་སྒོ་རྒྱབ་ཀྱི་བུམ་པར་འཛིན་པ་
ལྟ་བུ་དང་། གཉིས་པ། ད་ལྟར་གྱི་སྔོན་པོ་ལ་འདས་པའི་སྔོན་པོར་
འཛིན་པ་ལྟ་བུ་དང་། གསུམ་པ། ཐག་ཁྲ་ལ་སྦྲུལ་དུ་འཛིན་པ་ལྟ་བུ་
སྟེ་གསུམ་མོ། །གཉིས་པ་ལ་གཉིས་ལས། དང་པོ་ཟླ་བ་གཉིས་སྣང་
ལྟ་བུ་དབང་ཤེས་བསླད་པ་དང་། གཉིས་པ་རྨི་ལམ་དུ་རྟ་གླང་
གསལ་བར་སྣང་བ་ལྟ་བུ་ཡིད་ཤེས་འཁྲུལ་བ་གཉིས་ཡོད་དོ།
།དེའང་མཁས་འཇུག་ལས་༑ ལོག་རྟོག་ནི་ཕྱིན་ཅི་ལོག་ཏུ་འཛིན་པའོ།
།ཞེས་པ་ལྟར་རོ།།དེས་ན་རྟོག་པ་ལོག་ཤེས་ཡིན་ན་འགལ་རྟགས་ལ་
བརྟེན་དགོས་པའི་ཁྱབ་པར་མི་གཟུང་ངོ༌། །གསུམ་པ་ཐེ་ཚོམ་ལ།
མཚན་ཉིད་དང༌། དབྱེ་བའོ། །དང་པོ་ནི། ཚད་མིན་གྱི་བློ་གང་
ཞིག་རྩེ་གཉིས་སུ་འཇུག་ཅིང་ཕྱོགས་མ་ཆོད་པའོ། །དེའང་སློབ་
དཔོན་ཤཱཀྱ་བློས། ཐེ་ཚོམ་ནི་གཉིས་ཀའི་ཆལ་བརྟེན་པ་ཡིན་པས་སོ།།ཞེས་པ་
ལྟར་རོ། །གཉིས་པ་དབྱེ་བ་ལ་གསུམ། ཆ་མཉམ་པ་དང་། ཤེས་
ཆེར་འཛིན་པ་གཉིས་ལས། དང་པོ་ནི། སྒྲ་རྟག་གམ་མི་རྟག་སྙམ་པ་
ལྟ་བུའོ། །གཉིས་པ་དོན་འགྱུར་དང་དོན་མི་འགྱུར་གཉིས་ལས།
དང་པོ་ནི། སྒྲ་རྟག་གམ་མི་རྟག་ཕལ་ཆེར་མི་རྟག་པ་ཡིན་ཤས་ཆེ་
སྙམ་པ་ལྟ་བུའོ། །གཉིས་པ་ནི། སྒྲ་རྟག་གམ་མི་རྟག་ཕལ་ཆེར་
 

རྟག་པ་ཡིན་ཤས་ཆེ་སྙམ་པ་ལྟ་བུའོ། །དེ་དག་ནི་མཁས་འཇུག་
ལས༑ ཐེ་ཚོམ་ནི་རྩེ་གཉིས་སུ་འཇུག་པ་ཕྱོགས་མ་ཆོད་པའོ། །ཞེས་
གསུངས་པའི་དོན་ནོ། །གཉིས་པ་ཡང་དག་པའི་ཤེས་པ་ལ་
གཉིས༑ རྒྱུ་མངོན་རྗེས་ཀྱི་ཚད་མ་དང༌། འབྲས་བུ་བཅད་ཤེས་ཏེ་
ངེས་ཤེས་དང་གཉིས་ལས། དང་པོ་ལ། མཚན་ཉིད་དང༌། མཚན་
ཉིད་ཀྱིས་མཚོན་པའི་དོན་གཏན་ལ་དབབ་པའོ། །དང་པོ་ནི།
རིགས་པའི་དབང་ཕྱུག་རྣམ་གཉིས་ཀྱིས་མི་བསླུ་བའི་ཤེས་པ་དང་།
མ་ཤེས་དོན་གསལ་གཉིས་ཚད་མའི་མཚན་ཉིད་དུ་བཤད་པ་ལ། རྒྱུ་
བོད་ཀྱི་མཁས་པ་སོ་སོས་མཚན་ཉིད་པ་རྣམ་གྲངས་པ་ཉིད་དུ་འདོད་
པ་དང་། མཚན་ཉིད་གཉིས་པོ་འདི་ཐ་སྙད་དང་དོན་དམ་དཔྱོད་པའི་
མཚན་ཉིད་སོ་སོ་ལ་སྦྱོར་བ་དང༌། གཉིས་ཀ་ཚོགས་ནས་ཚད་མའི་
མཚན་ཉིད་ཆ་ཚང་བར་འདོད་པ་དང༌། མི་བསླུ་བ་ཆོས་གསུམ་ལྡན་
ཚད་མའི་མཚན་ཉིད་དུ་འདོད་ཅིང་མ་ཁྱབ་གཅོད་པ་ཁ་བསྐང་
དགོས་པ་དང༌། བདེན་པའི་དོན་རྟོགས་ཆོས་གསུམ་ལྡན་དུ་འདོད་
པ་དང་། དོན་གཅིག་ཏུ་འདོད་པ་དང་། འདོད་ཚུལ་གཞན་ཡང་མང་
དུ་བྱུང་ཡང་དོན་གཅིག་ཏུ་འདོད་པ་འདི་ཁོ་ན་ལྟར་གཟུང་བར་
བྱའོ་༑༑དེ་ལ་མཚན་ཉིད་མི་འདྲ་བ་དུ་མ་ཡོད་ན་མཚོན་བྱ་དུ་མར་
འགྱུར་རོ་སྙམ་ན་མ་ཡིན་ཏེ། འདི་གཉིས་ཚིག་གི་བརྗོད་ཚུལ་ཙམ་

ལས་དོན་མི་འདྲ་བ་མེད་པས་སོ། །ཇི་ལྟར་ན་མ་ཤེས་པའི་དོན་
གསལ་བར་བྱེད་པའི་ཤེས་པ་ནི་དོན་དེ་ལ་མི་བསླུ་བ་ཡིན་ལ། མི་
བསླུ་བའི་ཤེས་པ་གང་ཡིན་པ་དེ་མ་ཤེས་པའི་དོན་དེའི་གསལ་བྱེད་
ཀྱང་ཡིན་པས་སོ། །དེས་ན་ཚད་མ་ནི་བསླུ་བ་མེད་པ་ཅན་གྱི་
ཤེས་པ་ལ་བྱ་བ་ཡིན་ཞིང་དེའང་ལས་སུ་བྱ་བ་ཡུལ་གང་ལ་མི་བསླུ་
ན་ཇི་ལྟར་བཅད་པའི་དོན་དེ་ལའོ། །བྱེད་པོ་གང་གིས་མི་བསླུ་ན་
ཚད་མ་གཉིས་ཀྱི་བློ་དེས་སོ། །ཇི་ལྟར་མི་བསླུ་ན་དེ་ཡོད་པར་
བཅད་ན་ཡོད་པར་མི་བསླུ་བ་དང་མེད་པར་བཅད་ན་མེད་པར་མི་
བསླུ་བ་དང་། དེ་བཞིན་དུ་ཡིན་པའམ་མིན་པར་བཅད་པ་ལྟར་དོན་
ལ་དེ་ལྟར་གནས་པར་གྱུར་པ་བཅས་བྱ་བྱེད་ལས་གསུམ་གྱི་མི་བསླུ་
བ་གསུམ་ཚང་དགོས་སོ། །གཉིས་པ་ལ་མངོན་རྗེས་ཀྱི་ཚད་མ་
སྤྱིར་བཤད། སོ་སོར་ཕྱེ་སྟེ་བཤད་པའོ། །དང་པོ་ལ་དྲུག་སྟེ།
དབྱེ་གཞི། དབྱེ་བའི་ངོ་བོ། །འབྱེད་པའི་རྒྱུ་མཚན། ཕྱེ་བའི་དོན།
གྲངས་ངེས། སྒྲ་དོན་ནོ། །དང་པོ་ནི། ཚད་མ་ཙམ་མམ་རྒྱུའི་ངོ་
བོར་གྱུར་པའི་ཡང་དག་པའི་ཤེས་པ་ཚད་མའི་དབྱེ་གཞིར་རིགས་ཏེ།
རྣམ་ངེས་ལས། ཡང་དག་པའི་ཤེས་པ་དེ་ནི་རྣམ་པ་གཉིས་ཏེ་མངོན་
སུམ་དང་རྗེས་སུ་དཔག་པའོ། །ཞེས་གསུངས་པའི་དོན་ནོ།།གཉིས་པ་ནི།
མངོན་སུམ་དང་རྗེས་སུ་དཔག་པ་གཉིས་སོ། །གསུམ་པ་ནི།

པ་དང་མངོན་གྱུར་མིན་པའི་གཞལ་བྱ་གཉིས་སུ་ངེས་པའི་ཕྱིར་དེ་
འཇལ་གྱི་ཚད་མའང་མངོན་སུམ་དང་རྗེས་དཔག་གཉིས་ཁོ་ནར་
གྲངས་ངེས་ཏེ། མངོན་སུམ་གྱིས་ཡུལ་དེའི་རང་མཚན་མཐོང་བའི་
ཚུལ་གྱིས་གཞལ་ལ། རྗེས་དཔག་གིས་ལྐོག་གྱུར་དེའི་སྤྱི་མཚན་
བཟུང་ནས་ཞེན་པའི་ཚུལ་གྱིས་གཞལ་བ་ལས་འོས་མེད་ཅིང་། དེ་
ཡང་རྗེས་སུ་དཔག་པའི་ཚད་མ་དང་ལྡན་ན་ཇི་ལྟར་གཞལ་བ་ལྟར་
མི་བསླུ་བར་ནུས་ཀྱི་གཞན་མི་བསླུ་བའི་རྒྱུ་མཚན་མི་སྲིད་པས་ན་དེ་
གཉིས་ཁོ་ནར་ངེས་སོ། །དྲུག་པ་ནི། མངོན་སུམ་གྱི་སྐད་དོད་པྲ་
ཏེ་ཀ་ཞེས་པ་དབང་པོ་ལ་བརྟེན་པ་སྟེ། འཇུག་པ་རང་མཚན་འཛིན་
པའི་ཤེས་པ་ཐམས་ཅད་ལ་འཇུག དབང་མངོན་དང་ཡིད་མངོན་
གཉིས་ལ་བཤད་འཇུག་གཉིས་ཀ་ཡོད་ཅིང་། རང་རིག་དང་རྣལ་
འབྱོར་མངོན་སུམ་གཉིས་ལ་འཇུག་པ་ཡོད་ཀྱང་བཤད་དུ་མེད།
དབང་ཤེས་འཁྲུལ་བ་རྣམས་ལ་བཤད་དུ་ཡོད་ཀྱང་འཇུག་པ་མེད་དོ།།
རྗེས་དཔག་གི་སྐད་དོད་ཨ་ནུ་མ་ཎ་ཞེས་རྗེས་སུ་འཇལ་བའམ་རྗེས་
སུ་དཔག་པ་སྟེ། རྟགས་རྟོགས་འབྲེལ་བ་དྲན་པའི་རྗེས་སུ་སྤྱིའི་ཚུལ་
གྱི་དོན་དཔོག་པས་ན་རྗེས་དཔག་ཅེས་བཤད་འཇུག་གཉིས་ཀ་ཡོད་
པར་ཤེས་པར་བྱའོ། །གཉིས་པ་ལ། མངོན་གྱུར་འཇལ་བྱེད་
མངོན་སུམ་དང༌། ལྐོག་གྱུར་རྟོགས་པའི་རྗེས་དཔག་བཤད་པའོ།།དང་པོ་ལ་

གཉིས་༑ མཚན་ཉིད་དང༌། མཚན་ཉིད་དེ་ལྡན་གྱི་དབྱེ་བ་དངོས་
བཤད་པའོ། །དང་པོ་ནི། ལོག་རྟོག་སེལ་བའི་དབང་དུ་བྱས་ན་
རྟོག་བྲལ་མ་འཁྲུལ་བའི་རིག་པ་དང༌། རིགས་མི་མཐུན་པ་སེལ་
བའི་དབང་དུ་ན་མ་འཁྲུལ་བའི་རིག་པ་དེ་མངོན་སུམ་གྱི་མཚན་ཉིད་
ཡིན་ཞིང༌། དེ་ཉིད་མངོན་སུམ་ཚད་མའི་མཚན་ཉིད་ཀྱང་ཡིན་ལ།
སྤྱིར་རྟོག་པ་ལ་གསུམ་སྟེ། ངོ་བོ་ཉིད་ཀྱི་རྟོག་པ་ནི་ཤེས་པ་ཀུན་ལ་
ཡོད་དེ་ཡུལ་རྟོག་ཅིང་ཤེས་པ་ཙམ་མོ། །རྟོག་དཔྱོད་ཀྱི་རྟོག་པ་ནི་
རྩིང་པའི་རྣམ་པ་ཅན་ཏེ་བསམ་གཏན་དང་པོའི་དངོས་གཞི་ཁྱད་པར་
ཅན་ཡན་ཆད་ཀྱི་བློ་ལ་མེད་དོ། །འདིར་བྲལ་བྱ་ནི་སྒྲ་དོན་འདྲེས་
རུང་གི་རྣམ་པར་རྟོག་པ་སྟེ་རྟོག་ངོར་འདྲེས་པར་སྣང་དུ་རུང་བ་ཞེས་
པའི་དོན་ཡིན་ནོ། །བྲལ་བའི་དོན་ནི་རང་ལྡོག་ལ་རྟོག་པའི་
མཚན་ཉིད་མི་བརྟེན་པའོ། །མ་འཁྲུལ་བ་ནི་རྣམ་ངེས་ལས་
གསུངས་པ་ལྟར་དབང་པོ་དང་ཡུལ་དང་བྱ་བ་ལ་སོགས་པའི་འཁྲུལ་
རྒྱུས་འཁྲུལ་བར་མ་བསྐྱེད་པའོ། །གཉིས་པ་དབྱེ་བ་དངོས་ལ།
དབང་མངོན། ཡིད་མངོན། རང་རིག་མངོན་སུམ། རྣལ་འབྱོར་
མངོན་སུམ་སྟེ་བཞི་ལས། དང་པོ་ལ། མཚན་ཉིད། མཚན་གཞིའི་
དབྱེ་བ། སྒྲ་དོན་ནོ། །དང་པོ་ནི། མདོ་སྡེ་བའི་དབང་དུ་ན་རྟོག་
བྲལ་མ་འཁྲུལ་བ་གང་ཞིག་རང་གི་བདག་རྐྱེན་དབང་པོ་གཟུགས་

ཅན་པ་ལས་དངོས་སུ་སྐྱེས་པའི་གཞན་རིག་གི་ཤེས་པའོ། །སེམས་
ཙམ་པ་ལྟར་ན་རང་གི་བདག་རྐྱེན་མིག་སོགས་ལས་ཞེས་སྦྱར་རོ། །གཉིས་པ་
ལ༑ དབྱེ་བ་དངོས་དང༌། རྐྱེན་གསུམ་བཤད་པའོ། །དང་པོ་ནི།
མིག་གི་དབང་མངོན་ནས་ལུས་ཀྱི་དབང་པོའི་མངོན་སུམ་གྱི་བར་
ལྔའོ༑ ༑གཉིས་པ་ལ་གསུམ་ལས། དང་པོ་མཚུངས་པ་དེ་མ་
ཐོག་རྐྱེན་གྱི་མཚན་ཉིད་ནི། རིག་པ་གང་ཞིག་ཆོས་གཞན་གྱིས་བར་
མ་ཆོད་པར་རང་འབྲས་སུ་གྱུར་པའི་རིག་པ་གཙོ་བོར་གསལ་རིག་ཏུ་
སྐྱེད་བྱེད་དོ། །འདི་ནི་དེ་མ་ཐག་རྐྱེན་སྤྱིའི་མཚན་ཉིད་ཡིན་ལ།
བྱེ་བྲག་དབང་མངོན་གྱི་དེ་མ་ཐག་རྐྱེན་གྱི་མཚན་ཉིད་དུ་གཞན་
རྣམས་གོང་ལྟར་ལ་རང་འབྲས་གྱུར་པའི་རིག་པ་ཞེས་པའི་ཚབ་ཏུ་
རང་འབྲས་སུ་གྱུར་པའི་དབང་པོའི་མངོན་སུམ་དུ་ཞེས་སྦྱར་བར་
བྱའོ༑དོན་ནི་རྒྱུ་འབྲས་གཉིས་ཤེས་པར་མཚུངས་ཤིང་ཆོས་གཞན་
གྱིས་བར་མ་ཆོད་པར་སྐྱེད་པར་བྱེད་པས་ན་མཚུངས་པ་དེ་མ་ཐག་
རྐྱེན་ཏེ་དཔེར་ན་དབང་མངོན་སྐད་ཅིག་དང་པོའི་དེ་མ་ཐག་རྐྱེན་
ཡིད་དང་གཉིས་པའི་དེ་མ་ཐག་རྐྱེན་དབང་མངོན་སྐད་ཅིག་དང་པོ་
དེ་ཡང་ཡིན་པ་ལྟ་བུའོ། །དེས་བཞག་པའི་བྱ་བ་ནི་དཔེར་ན་
དབང་མངོན་གྱི་སྟེང་གི་མྱོང་བ་གསལ་རིག་གི་ཆ་དེའོ། །གཉིས་
པོ་བདག་རྐྱེན་གྱི་མཚན་ཉིད་ནི། རང་གི་བདག་འབྲས་སུ་གྱུར་པའི་

དབང་མངོན་ཡུལ་སོ་སོར་འཛིན་ནུས་པའི་ཆ་གཙོ་བོར་དངོས་སུ་
སྐྱེད་བྱེད་ཀྱི་རྐྱེན་ནོ། །དོན་ནི་གང་གི་དབང་གིས་དབང་ཤེས་ཀྱི་
སྟེང་གི་ཡུལ་འཛིན་ནུས་རང་དབང་དུ་སྐྱེད་པར་བྱེད་པས་ན་བདག་
རྐྱེན་ཞེས་བྱའོ། །དཔེར་ན་དབང་ཤེས་ཀྱི་བདག་རྐྱེན་ནི་མདོ་སྡེ་
པ་ལྟར་ན་རྟེན་གཟུགས་ཅན་འདི་དག་ལ་ཡོད་པའི་ཡུལ་ལྔ་འཛིན་
ནུས་ཤིག་ཡིན་ཏེ། བེམ་པོ་ཡིན་པས་གཟུགས་ཅན་ཙམ་ཞིག་ཁས་
ལེན་གྱི་ཟར་མའི་མེ་ཏོག་ལྟ་བུ་སོགས་མི་བཞེད་ཅིང་། དེ་ཡོད་པར་
ནི་རྗེས་སུ་འགྲོ་ལྡོག་ངེས་པས་འགྲུབ་ལ། མིག་གི་རྣམ་པར་ཤེས་
པས་གཟུགས་འཛིན་སྒྲ་མི་འཛིན་པའི་ཁྱད་པར་འདི་བདག་རྐྱེན་
ལས་བྱུང་བའོ། །གསུམ་པ་དམིགས་རྐྱེན་ལ། མཚན་ཉིད་དང་།
མཚན་གཞི་གཉིས་ལས། དང་པོ་ནི། མདོ་སྡེ་བ་ལྟར་ན་རྣམ་ཤེས་
དེའི་སྟེང་གི་ཡུལ་གྱི་རྣམ་པའི་ཆ་གཙོ་བོར་དངོས་སུ་སྐྱེད་བྱེད་ཀྱི་ཕྱི་
དོན་དེ་རྣམ་ཤེས་དེའི་དམིགས་རྐྱེན་གྱི་མཚན་ཉིད། བྱེ་བྲག་དབང་
མངོན་གྱི་དམིགས་རྐྱེན་གྱི་མཚན་ཉིད་དུ་རྣམ་ཤེས་དེའི་སྟེང་གི་ཞེས་
པའི་ཚབ་ཏུ་དབང་ཤེས་དེའི་སྟེང་གི་ཞེས་སྦྱར་བར་བྱའོ། །རྣམ་
རིག་པ་ལྟར་ན་ཕྱི་དོན་གྱི་ཚབ་ཏུ་ནུས་པ་ཞེས་སྦྱར་རོ། །དེ་ལ་
ཡང་ཀུན་གཞི་རྣམ་པར་མི་འཇོག་པ་དང་འཇོག་པའི་ལུགས་གཉིས་
བྱུང་བའི་དང་པོ་ལྟར་ན་ཡིད་ཤེས་ཀྱི་སྟེང་གི་ནུས་པ་དང༌། ཕྱི་མ་

ལྟར་ན་ཀུན་གཞིའི་སྟེང་གི་ནུས་པའོ། །རང་ལུགས་ནི་ཀུན་གཞི་
འདོད་པའི་ལུགས་ཏེ། རྣམ་འགྲེལ་ལས། ཅིག་ཆར་རིགས་མི་
མཐུན་སྐྱེ་ཡང༌། །ཤིན་ཏུ་གསལ་པའི་སེམས་གཅིག་གིས།
།ནུས་པ་ཉམས་པར་བྱས་པའི་ཕྱིར། །ཀུན་གཞི་ལས་གཞན་
འབྱུང་བ་ཡིན༑ ༑ཞེས་དང༌། ཤཱཀྱ་བློའི་འགྲེལ་བཤད་ལས། རྣམ་
པར་ཤེས་པ་ཁ་འཞིག་ཅེས་བྱ་བ་ནི་འཇུག་ཤེས་གངཡང་རུང་བའོ། ནང་
གི་བག་ཆགས་ཞེས་བྱ་བ་ནི་ཀུན་གཞིའི་རྣམ་ཤེས་ལ་གནས་པའི་ནུས་པའོ།
།རབ་ཏུ་སད་པར་བྱེད་པ་ནི་ཁྱད་པར་ཅན་གྱི་རྣམ་ཤེས་བསྐྱེད་པར་
བྱ་བ་ལ་ནུས་པ་ཐོགས་པ་མེད་པར་སྐྱེད་པར་བྱེད་པའོ། །ཞེས་
གསུངས་པའི་ཕྱིར་རོ། །གཉིས་པ་ནི། དོན་རིག་མངོན་སུམ་གྱི་
དམིགས་རྐྱེན་དེ་ལ་ཡུལ་གྱི་སྒོ་ནས་གཟུགས་སོགས་ཡུལ་ལྔའོ།
།དམིགས་རྐྱེན་དེ་རགས་པ་དང་རྡུལ་ཕྲན་གང་ལ་འཇོག་ཅེ་ན།
རགས་པ་ནི་དབང་ཤེས་ཀྱི་དམིགས་རྐྱེན་མིན་ཏེ། རགས་པ་དཔལ་
ཆོས་ཀྱི་གྲགས་པས་ཡང་ཡང་བཀག་པའི་ཕྱིར་རོ། །དེས་ན་རྡུལ་
ཕྲན་ཡིན་ཞིང་རྡུལ་ཕྲན་དེ་ཡང་ཟླ་དང་བཅས་པ་ཙམ་དུ་མ་ཟད་རང་
འཛིན་དབང་ཤེས་སྐྱེད་ནུས་པའི་གནས་སྐབས་ཀྱི་རྡུལ་ཕྲན་ཁྱད་
པར་ཅན་དེ་དབང་ཤེས་ཀྱི་དམིགས་རྐྱེན་ཡིན་ནོ། །འོ་ན་རྡུལ་
ཕྲན་དབང་ཤེས་ཀྱི་དམིགས་རྐྱེན་ཡིན་ན་དབང་ཤེས་ལ་རགས་པའི་

རྣམ་པ་གཏད་པ་ཡིན་གྱི་རྡུལ་ཕྲན་གྱི་རྣམ་པ་གཏད་པ་མ་ཡིན་ལ།
དེ་ལྟ་ན་རགས་པ་སྒྲོ་བཏགས་ཡིན་པས་དབང་ཤེས་ལ་སྣང་བ་མི་
འཐད་དོ་ཞེ་ན། རགས་པའི་རྣམ་པ་དང་རགས་པ་དོན་མི་གཅིག་སྟེ།
སྔ་མ་ནི་གཟུང་རྣམ་དང་ཕྱི་མ་ནི་སྒྲོ་བཏགས་ཡིན་པའི་ཕྱིར་རོ། །དེ་
ལྟ་ན་ཤེས་པ་དེ་དོན་མི་མཐུན་དུ་འགྱུར་ཏེ། ཤེས་པ་ལ་རགས་པའི་
རྣམ་པ་སྣང་ཞིང་གཟུང་དོན་དེ་རྡུལ་ཕྲན་ཡིན་པའི་ཕྱིར་སྙམ་ན། དེ་
ལྟར་དཔྱད་ན་ཕྱི་དོན་མི་འགྲུབ་པའི་ཚུལ་ཚད་འབྲས་ཀྱི་སྐབས་ལས་
རྒྱས་པར་འབྱུང་ཞིང་ཤེས་པ་ལ་གང་སྣང་བ་ཐམས་ཅད་དེར་སྣང་
ཙམ་དུ་འགྲུབ་པའི་ཕྱིར་སྐྱོན་མེད་པར་གསུངས་སོ། །དེ་དག་
གིས་དབང་པོའི་མངོན་སུམ་བཤད་ཟིན་ཅིང་དེ་འདྲའི་དབང་མངོན་
དེ་གལ་ཏེ་མེད་ན་ལོང་སོགས་བཞིན་དུ་དོན་རྣམས་མི་མཐོང་བར་
འགྱུར་རོ། །གཉིས་པ་ཡིད་ཀྱི་མངོན་སུམ་ལ་གཉིས། ངོ་བོ་ངོས་
བཟུང་བ། དེའི་མཐའ་དཔྱད་པའོ། །དང་པོ་ལ་གསུམ། མཚན་
ཉིད༑ དབྱེ་བ། དེ་སྒྲུབ་པའོ། །དང་པོ་ནི། མངོན་སུམ་གང་ཞིག་
རང་གི་ཐུན་མོང་མ་ཡིན་པའི་བདག་རྐྱེན་དང་དེ་མ་ཐག་རྐྱེན་དབང་
ཤེས་ལས་དངོས་སུ་སྐྱེས་པའི་གན་རིག་ཡིད་ཀྱི་ཤེས་པའོ། །གཉིས་པ།
དེ་ལ་དབྱེ་ན་གཟུགས་འཛིན་ཡིད་མངོན་ནས་རེག་འཛིན་ཡིད་མངོན་
གྱི་བར་ལྔའོ། གསུམ་པ་ལ་གཉིས། ལུང་དང་རིགས་པའོ། །དང་པོ་ནི།

མདོ་ལས། དགེ་སློང་དག་གཟུགས་ཤེས་པ་ནི་རྣམ་པ་གཉིས་ཏེ།
མིག་དང་ཡིད་ལ་བརྟེན་པའོ། །ཞེས་དང་། ཚད་མ་མདོར། ཡིད་
ཀྱང་དོན་དང༌། ཞེས་དང་། དེའི་འགྲེལ་བར། ཡིད་ཀྱང་གཟུགས་
ལ་སོགས་པ་ལ་དམིགས་ཤིང་ཉམས་སུ་མྱོང་བའི་རྣམ་པས་འཇུག་
པ་སྟེ། རྟོག་པ་མེད་པ་འབའ་ཞིག་གོ །ཞེས་དང༌། རྣམ་འགྲེལ་
ལས། ཡིད་ནི་ཡུལ་གཞན་ཉིད་འཛིན་བྱེད། །ཅེས་དང༌། རྣམ་
ངེས་ལས། དབངཤེས་དེ་མ་ཐག་རྐྱེན་ལས། བྱུངངདེ་དོན་དེ་མག
།འཛིན་པར་བྱེད་པ་ཡིད་ཀྱང་ངོ༌། །ཞེས་དང་། རིགས་ཐིགས་
ལས་ཀྱང་དོན་དེ་ལྟར་དུ་འབྱུང་ངོ་། །གཉིས་པ་ནི། ཁ་ཅིག་གིས་
གཟུགས་འཛིན་ཡིད་མངོན་སོགས་ཡོད་པ་ནི་ལུང་མ་གཏོགས་
རིགས་པའི་སྒྲུབ་བྱེད་གང་ཡང་མི་སྲིད་ཅེས་འདོད་པ་ཡོད་མོད། མི་
འཐད་དེ་གཟུགས་སོགས་ལྔ་ཀ་ཐུན་མོང་དུ་ཤེས་པ་འདི་ཡིད་ལས་
གཞན་མིན་པའི་ཕྱིར་རོ། །དེ་ལྟར་དུའང་རྣམ་འགྲེལ་གཞུང་
བཤད་ལས། གཟུགས་སོགས་ལྔ་ཀ་ཐུན་མོང་དུ་ཤེས་པ་འདི་ཡིད་
ཡིན་ཀྱི་དབང་ཤེས་ལྔསཞི་རང་ཡུལ་སོ་སོབ་ལས་གཞན་འཛིན་པ་མི་སྲིད་དོ།
།ཞེས་གསུངས་པ་ལྟར་རོ། །གཉིས་པ་མཐའ་དཔྱད་ལ་བཞི།
རྐྱེན་གསུམ་ངོས་བཟུང་། དེའི་གནད་ཀྱིས་སྐྱེ་ཚུལ་བཤད་པ།
དབང་ཡིད་གཉིས་ལ་རྒྱུན་ཡོད་མེད་དང་། ཡུལ་ལ་ངེས་པ་འདྲེན་

ཚུལ་བཅས་ལ་དཔྱད་པའོ། །དང་པོ་ལ་བདག་རྐྱེན། དེ་མ་ཐག་
རྐྱེན། དམིགས་རྐྱེན་ནོ། །དང་པོ་ལ། ཡིད་ཀྱི་རྣམ་ཤེས་བདག་
རྐྱེན་སྤྱིར་བསྟན། ཡིད་མངོན་གྱི་བདག་རྐྱེན་བྱེ་བྲག་ཏུ་བཤད་པའོ།
།དང་པོ་ནི། རྣམ་ཤེས་ཚོགས་བརྒྱད་དུ་འདོད་པ་ལྟར་ན་ཉོན་ཡིད་ལ་
འདོད་ཅིང་། ཚོགས་དྲུག་ཏུ་འདོད་པ་ལྟར་ན་དྲུག་པོ་འགགས་མ་
ཐག་པ་དེ་ཉིད་ཡིད་ཀྱི་རྣམ་ཤེས་ཀྱི་བདག་རྐྱེན་དང་ཚོགས་བདུན་དུ་
འདོད་པ་ལྟར་ནའང་དེ་ཉིད་དོ། །གཉིས་པ་ནི། དབང་པོའི་རྣམ་
ཤེས་དེ་ཉིད་ཡིད་ཀྱི་མངོན་སུམ་དེ་ཡུལ་འཛིན་ནུས་སུ་སྐྱེད་པའི་ཐུན་
མོང་མིན་པའི་བདག་རྐྱེན་ཡིན་ཞིང་དེ་དང་དེ་མ་ཐག་རྐྱེན་རྫས་
གཅིག་ཡིན་པས་དེ་ངོས་ཟིན་ན་བདག་རྐྱེན་ངོས་ཟིན་པ་ལ་དགོངས་
ནས་བདག་རྐྱེན་སྟོན་བྱེད་ཀྱི་གཞུང་ལོགས་སུ་མ་གསུངས་སོ།
།གཉིས་པ་ནི། དབང་ཤེས་དེ་ཡིས་ཡིད་མངོན་དེ་མྱོང་བ་གསལ་
རིག་ཏུ་སྐྱེད་པའི་ཆ་ནས་དེ་མ་ཐག་རྐྱེན་ནོ། །གསུམ་པ་ནི།
དབང་མངོན་སྐད་ཅིག་དང་པོའི་གཟུང་དོན་གྱི་རིགས་འདྲ་སྐད་ཅིག་
གཉིས་པ་དེ་ཡིད་མངོན་སྐད་ཅིག་དང་པོའི་གཟུང་དོན་ཡིན་ཞིང་དེའི་
རིགས་འགྲེ་སྦྱར་ཏེ་དབང་མངོན་སྐད་ཅིག་ཐ་མའི་གཟུང་དོན་གྱི་
རིགས་འདྲ་གཉིས་པ་དེ་ཡིད་མངོན་སྐད་ཅིག་ཐ་མའི་གཟུང་དོན་
བྱེད་སྲིད་པའི་བར་དུ་སྦྱར་རོ། །གཉིས་པ་ནི། རྒྱན་མཁན་པོའི་

དགོངས་པར་དབང་ཡིད་ཀྱི་མངོན་སུམ་སྤེལ་མར་སྐྱེ་བར་འདོད་པ་
དང༌། སློབ་དཔོན་ཆོས་མཆོག་དབང་མངོན་གྱི་རྒྱུན་མཐར་སྐྱེ་བ་
དང༌། བོད་ཁ་ཅིག་དབང་མངོན་སྐད་ཅིག་དང་པོ་ཕན་ཆད་ཡིད་
མངོན་ཁོ་ན་སྐྱེ་བ་དང་། བྲམ་ཟེ་ཡི་དགོངས་པར་དབང་མངོན་སྐད་
ཅིག་དང་པོ་ཕན་ཆད་རྒྱུན་འགྲོགས་ནས་སྐྱེ་བར་འདོད་པའི་ལུགས་
བཞི་ལས། སྔ་མ་རྣམས་འདིར་མི་འཐད་དེ། དེ་ཡང་དབང་མངོན་
དང་ཡིད་མངོན་སྤེལ་ནས་སྐྱེ་བ་མིན་ཏེ་སྐད་ཅིག་གཉིས་པར་དབང་
ཤེས་ཀྱི་རྒྱུ་ཚང་ཞིང་གེགས་མེད་པའི་ཕྱིར་རོ། །དེ་བཞིན་དུ་སྐད་
ཅིག་གསུམ་པ་ལ་ཡིད་མངོན་སྐྱེ་བའི་རྒྱུ་ཚང་ཞིང་གེགས་མེད་པ་
ཡང་མཚུངས་པར་ཤེས་པར་བྱའོ། །རྒྱུན་མཐར་སྐྱེ་བ་ལ་རྒྱུན་ཐ་
མ་དང་མཉམ་དུ་སྐྱེ་བར་འདོད་པ་དང་རྒྱུན་ཐ་མ་རྫོགས་པའི་རྗེས་སུ་
སྐྱེ་བར་འདོད་པའི་ལུགས་གཉིས་ལས་གང་ལྟར་ཡང་མི་འགྲུབ་སྟེ།
དབང་མངོན་སྐད་ཅིག་གཉིས་པ་སོགས་ཀྱི་དུས་སུ་ཡིད་མངོན་གྱི་
རྐྱེན་གསུམ་མ་ཚང་བ་ལུང་དང་རིགས་པ་ལ་ངགིས་ཀྱང་སྒྲུབ་མིནུས་པའི་པས་
སོ། །དེ་བཞིན་དུ་སྐད་ཅིག་དང་པོ་ཕན་ཆད་ཡིད་མངོན་ཁོ་ན་
ཡིན་པ་དང་དབང་ཤེས་མི་སྐྱེ་བའི་རྒྱུ་མཚན་གང་ཡང་མེད་དེ་གཉིས་
ཆར་གྱི་རྐྱེན་གསུམ་ཡོད་པས་ཕྱིར་ཏེ་སུས་ཀྱང་རྟོགས་སླ། དེས་ན་
རང་ལུགས་ཕྱི་མ་འདི་ཁོ་ན་ལྟར་ཁས་བླང་བར་བྱ་ལ། དབང་མངོན་

སྐད་ཅིག་དང་པོའི་དུས་སུ་ཡིད་མངོན་མེད་ལ་གཉིས་པ་ནས་ཡིད་
མངོན་དང་འགྲོགས་ནས་སྐྱེ་ཞིང་དབང་མངོན་སྐད་ཅིག་ཐ་མ་དེ་
མར་མེ་འགག་ཁ་མ་འཛིན་པའི་དབང་ཤེས་ཡིན་ན་དེ་དང་མཉམ་དུ་
ཡིད་མངོན་སྐད་ཅིག་ཐ་མ་འགག་ཅིང་། གལ་ཏེ་དབང་མངོན་སྐད་
ཅིག་ཐ་མའི་དུས་སུ་ཡང་དམིགས་རྐྱེན་རྒྱུན་ལྡན་དུ་འབྱུང་ན་དབང་
མངོན་ཐ་མའི་མཇུག་ཏུ་ཡིད་མངོན་སྐད་ཅིག་གཅིག་སྐྱེ་སྟེ་རྐྱེན་
གསུམ་ཚང་བའི་ཕྱིར་རོ། །དེས་ན་རང་རིག་ཤེས་པ་ཀུན་ལ་ཡོད་
ཕྱིར་དེའི་འགྲོས་ལོགས་སུ་མ་བརྩིས་ཀྱང་ཆོག་པས་དབང་མངོན་
སྐད་ཅིག་གཉིས་པ་ན་དབང་ཤེས་དང་ཡིད་མངོན་ཏེ་འགྲོས་གཉིས་
པ་ཅན་དུ་གྲུབ་ལ། ལ་ལས་བདག་རྐྱེན་དང་ཡུལ་སོགས་ཀྱི་སྒོ་ནས་
འགྲོས་བརྩིས་པ་ནི་འགྲོས་བརྩི་བ་ལ་དགའ་བའི་རྣམ་འགྱུར་ཙམ་
ལས་དགོས་པ་ཆེར་མ་མཐོང་ངོ༌། །འདི་ལ་མུ་བཞི་སྟེ་གཟུགས་
འཛིན་ལ་མཚོན་ན་དབང་ཤེས་འབའ་ཞིག་ཡོད་པ་མིག་ཤེས་སྐད་
ཅིག་དང་པོ་དང་། དབང་ཡིད་གཉིས་ཀ་ཡོད་པ་དབང་མངོན་སྐད་
ཅིག་ག་ཉིས་པའི་སྐབས་དང༌། ཡིད་མངོན་ཁོ་ན་ཡོད་པ་དམིགས་
རྐྱེན་རྒྱུད་ལྡན་སྐབས་ཀྱི་ཡིད་མངོན་ཐ་མ་དང་། གཉིས་ཀ་མེད་པ་
ཡིད་མངོན་འགགས་པའི་རྗེས་ལྟ་བུའོ། །གསུམ་པ་རྒྱུན་ཡོད་
མེད་ནི། དབང་མངོན་ལ་ཆོས་ཅན། རྒྱུན་ཡོད་དེ། དེ་མ་ཐག་རྐྱེན་

གྱི་རྫས་རྒྱུན་ལས་ལོགས་སུ་གྱུར་པའི་བདག་རྐྱེན་དབང་པོ་
གཟུགས་ཅན་པ་སྔ་མ་ལས་ཕྱི་མ་སྐྱེ་བའི་ཕྱིར། །ཁྱབ་སྟེ་དེ་མ་ཐག་
རྐྱེན་གྱི་རྫས་རྒྱུན་དེ་དབང་མངོན་རང་གི་རྫས་རྒྱུན་ཡིན་པའི་ཕྱིར་རོ།
།ཡིད་མངོན་ལ་ཆོས་ཅན། རྒྱུན་མེད་དེ། ཡིད་མངོན་ལ་དེ་མ་ཐག་
རྐྱེན་གྱི་རྫས་རྒྱུན་ལས་ལོགས་སུ་གྱུར་པའི་བདག་རྐྱེན་ཡིད་དབང་
སྔ་མ་ལས་ཕྱི་མ་སྐྱེ་བ་མེད་པའི་ཕྱིར། ཁྱབ་སྟེ། ཡིད་མངོན་གྱི་དེ་མ་
ཐག་རྐྱེན་དང་བདག་རྐྱེན་གཉིས་ལ་རྫས་རྒྱུན་སོ་སོར་མེད་ཅིང་དེ་མ་
ཐག་རྐྱེན་གྱི་རྫས་རྒྱུན་དེ་ཡང་དབང་མངོན་གྱི་རྫས་རྒྱུན་ཡིན་གྱི་
ཡིད་མངོན་རང་གི་རྫས་རྒྱུན་མིན་པའི་ཕྱིར་རོ། །དེ་སྐད་དུ་ཡང་།
རྣམ་འགྲེལ་གཞུང་བཤད་ལས། ཤེས་པ་དེ་དག་གི་རྟེན་དབང་པོ་
ཉིད་རང་གི་རིགས་འདྲ་ལས་རིགས་འདྲ་བར་མ་ཆད་དུ་རྒྱུན་ཡོད་
པས། ཞེས་དང་༑ ཡིད་དབང་རང་ལ་དེ་འདྲའི་རྟེན་ལོགས་སུ་མེད་
པས་ན། ཞེས་དང༌། ཕྱོགས་ལས་རྣམ་པར་རྒྱལ་བའི་རུ་མཚོན་གྱི་
མཆན་ལས་ཀྱང་༑ ཡིད་དེ་གཞན་ལ་མ་ལྟོས་པར་རང་དབང་གི་
རྒྱུན་མེད་པའི། ཞེས་གསུངས་པ་ལྟར་རོ། །བཞི་པ་ནི། ཡུལ་
གཟུགས་སོགས་ངེས་པ་ནི་དངོས་སུ་ན་ཡིད་མངོན་གྱིས་རྟོག་པ་ལ་
ངེས་པར་བྱེད་མོད། དབང་ཤེས་ལ་མ་བརྟེན་པར་ངེས་པར་བྱེད་མི་
ནུས་ཏེ། དབང་ཤེས་ཀྱི་དེ་མ་ཐག་རྐྱེན་ལ་ངེས་པར་ལྟོས་དགོས་

པའི་ཕྱིར་རོ། །དེ་ཡང་ཡུལ་སྔོན་པོ་ཡིན་པར་མིག་ཤེས་ཚད་
མས་གྲུབ་ཅེས་བྱ་བ་ལས་ཡིད་ཤེས་ཀྱིས་གྲུབ་ཅེས་མི་བྱ་བ་ནི་ཡུལ་
སྔོན་པོ་གཅོད་པ་ལ་དབང་ཤེས་རང་དབང་གིས་འཇུག་ལ། ཡིད་
ཤེས་དབང་ཤེས་ལ་ལྟོས་དགོས་པའི་ཕྱིར་ཡིན་ཏེ། དཔེར་ན་སྐྱེས་
བུས་ཤིང་བཅད་ཀྱང་སྟ་རེས་བཅད་ཞེས་པ་དང་འདྲའོ། །དེས་ན་
ཡིད་ཤེས་ཀྱིས་ངེས་ནུས་ལ། དབང་ཤེས་ཀྱིས་ངེས་པ་ཉིད་དུ་མིང་
ཐོབ་པ་སྟེ། རྣམ་འགྲེལ་གཞུང་བཤད་ལས། དེ་ལྟ་ནའང་ཡུལ་
གཟུགས་སོགས་ངེས་པ་ནི་དབང་ཤེས་ཀྱི་མཐུས་ཡིན་ཏེ། ཤེས་པ་
དེ་དག་གི་རྟེན་དབང་པོ་ཉིད་རང་གི་རིགས་འདྲ་བར་མ་ཆད་དུ་རྒྱུན་
ཡོད་པས་དེ་ལས་སྐྱེས་པའི་སྟོབས་ཀྱིས་སམ་དེ་ལ་བརྟེན་ནས་ཡིད་
ཤེས་ཀྱིས་ཡུལ་ངེས་ཀྱི། རྣམ་ཤེས་སྔ་མ་འགགས་མ་ཐག་པ་ལས་
ཡིད་དབང་རང་ལ་དེ་འདྲའི་རྟེན་ལོགས་སུ་མེད་པས་ན་ཡིད་ཁོ་ནས་
ཡུལ་གཟུགས་སོགས་མི་ངེས་ཏེ། དེ་ནི་དབང་ཤེས་ཀྱི་དེ་མ་ཐག་
རྐྱེན་ལ་ངེས་པར་ལྟོས་པས་ན་ཡུལ་ངེས་པ་ནི་དབང་པོའི་ཤེས་པས་
ངེས་པ་ཉིད་དུ་མིང་འཐོབ་སྟེ། ཡུལ་སྔོན་པོ་ཡིན་པར་མིག་ཤེས་ཚད་
མས་གྲུབ་ཅེས་བྱ་ཡི་ཡིད་ཤེས་ཀྱིས་གྲུབ་ཅེས་མི་བྱ་བ་ནི་ཡུལ་སྔོན་
པོ་གཅོད་པ་ལ་དབང་ཤེས་རང་དབང་གིས་འཇུག་ལ། ཡིད་ནི་
དབང་ཤེས་དེ་ལ་ལྟོས་དགོས་པའི་ཕྱིར་དེས་གྲུབ་པར་སོང་བ་ཡིན་ནོ།

།ཞེས་དང༌། ཕྱོགས་ལས་རྣམ་པར་རྒྱལ་བའི་རུ་མཚོན་གྱི་མཆན་
ལས་ཀྱང་། འཇིག་རྟེན་པའི་བུམ་སོགས་དང་བདེ་སོགས་ཕྱི་ནང་གི་
ཆོས་ལ་མངོན་སུམ་ཟེར་ཚད། དོན་རིག་དང་རང་རིག་ཁོ་ནས་བྱེད་
པས་ཡིད་རང་གི་ངོས་སྐལ་གྱི་མངོན་སུམ་ཚད་མས་ངེས་ཞེས་མི་
ཐོབ་སྟེ། སྐྱེས་བུས་ཤིང་བཅད་ཀྱང་སྟ་རེས་བཅད་ཞེས་པ་དང་འདྲ་
ལ་དེའི་རྒྱུ་མཚན་ཡིད་དེ་གཞན་ལ་མ་ལྟོས་པར་རང་དབང་གིས་རྒྱུན་
མེད་པའི་གནད་ཀྱིས་ཡིན་ནོ། །ཞེས་སོགས་གསུངས་པ་ལྟར་རོ། །དེ་
འདྲའི་ཡིད་མངོན་དེ་གལ་ཏེ་མེད་ན་གཟུགས་སོགས་ཡུལ་ཐུན་མོང་
དུ་ཤེས་པའི་རྣམ་རིག་ཅིག་མེད་པར་འགྱུར་རོ། །གསུམ་པ་རང་རིག་
མངོན་སུམ་ལ་གསུམ་སྟེ། མཚན་ཉིད་དང་། དབྱེ་བ། དེ་ཐ་སྙད་དུ་མི་
ཁེགས་པར་བསྟན་པའོ། །དང་པོ་ནི༑ ཤེས་པ་རང་གི་ངོ་བོ་རིག་
པར་སྐྱེས་པའི་མ་འཁྲུལ་བའི་ཤེས་པའོ༑ ༑གཉིས་པ། དེ་ལ་
དབྱེ་ན་གཉིས། གཉིས་སྣང་དང་བཅས་པ་དང་། གཉིསསྣང་མེད་པའི་རང་
རིག་མངོན་སུམ་མོ། །གསུམ་པ། ཁ་ཅིག་དེ་ཐ་སྙད་དུ་མི་འགྲུབ་
པར་འདོད་པ་ནི་ཤིན་ཏུ་མི་འཐད་དེ། རྣམ་འགྲེལ་གཞུང་བཤད་
ལས། ཐ་སྙད་དཔྱོད་པའི་སྐབས་འདིར་རྟགས་དང་ལོ་རྒྱུས་སོགས་
ལ་ལྟོས་མི་དགོས་པར་མྱོང་སྟོབས་ཀྱིས་ཡུལ་གང་ལ་སྒྲོ་འདོགས་
གཅོད་ནུས་པ་འདི་མངོན་སུམ་དུ་མ་གྱུར་ན་སྔོན་པོ་ལའང་མིག་ཤེས་

མངོན་སུམ་དུ་མི་འགྱུར་རོ། །ཡུལ་སྔོན་པོ་མངོན་སུམ་གྱིས་མྱོང་
བ་འདི་དང་འདྲ་བར་རང་བློ་གང་སྐྱེས་པ་འདི་ལའང་སོམ་ཉི་ཟ་མི་
དགོས་པར་ལྐོག་ཏུ་མ་གྱུར་པ་འདི་ལྟ་བུར་གྲུབ་ལ་རང་རིག་མེད་
ཅེས་པ་ནི་རྫས་ལག་ན་ཐོགས་བཞིན་བདག་གིས་མ་ཁྱེར་རོ་ཞེས་སྨྲ་
བ་ལྟ་བུའི་མངོན་སུམ་ལ་བསྙོན་འདིང་བའི་རྫུན་པོ་ཆེའི་རླབས་
གཏོང་བ་ནི་འཇིག་རྟེན་དུ་ཡང་མི་མཛེས་ན་རིགས་པ་སྒྲུབ་ལ་ལྟཙི་སྨོས།
དེས་ན་དེ་ལྟ་བུར་སྨྲ་བར་མི་ནུས་སོ། །མཐོང་མྱོང་གི་ཐ་སྙད་བསྙོན་
མེད་འདི་ཙམ་ལས་དབུ་མའི་གཞུང་ན་བསྟན་པ་ལྟར་དོན་དམ་
དཔྱོད་པས་དཔྱད་ན་མི་འགྲུབ་པ་ནི་གཞན་རིག་ལའང་མཚུངས་སོ།
།ཞེས་དང༌། ཡང་དེ་ཉིད་ལས། རང་གི་བློ་ཡིན་ཡང་རུང་ཉམས་སུ་
མ་མྱངས་པ་དེ་ནི་ཇི་ལྟ་བུ་ཡིན་པ་སོགས་ཤེས་པར་མི་ནུས་ཏེ། རང་
གི་དོན་སྙིང་དང་གཞན་གྱི་དོན་སྙིང་གི་དབྱིབས་སོགས་ཇི་འདྲ་བ་
དཔྱད་པའི་ཚེ་ན་གཅོད་ནུས་མི་ནུས་ཁྱད་མེད་པ་བཞིན་ནོ།
།དེས་ན་དེ་བཞིན་གཤེགས་པས་ཀྱང་གཞན་གྱི་རྒྱུད་ཚོད་གཞན་
གྱིས་མི་བཟུང་བར་གསུངས་ཀྱི་རང་གི་རྒྱུད་ཚོད་ཀྱང་རང་གིས་མི་
ཟིན་པར་མ་གསུངས་པ་འདིས་ཀྱང་རང་རིག་ཡོད་པར་བསྟན་པ་
ཡིན་ནོ། །ཞེས་དང་། ཡང་དེ་ཉིད་ལས། དེས་ན་ཀུན་ཏུ་ཐ་སྙད་
པའི་ཚད་མའི་སྐབས་ན་ཡུལ་སྡེ་སོགས་གཞན་རིག་མངོན་སུམ་གྱིས་

གྲུབ་པས་བཅད་དུ་མེད་པ་བཞིན་ཡུལ་ཅན་ཤེས་པ་རང་རིག་གིས་
གྲུབ་པས་མྱོང་བའི་ཐ་སྙད་འདི་ལ་བརྒལ་བརྟག་བྱར་མེད་པ་ཡིན་གྱི།
ཡུལ་ཅན་ཚད་མས་མ་གྲུབ་པར་ཡུལ་ཚད་མས་གྲུབ་པར་སྨྲ་བ་ནི་
མིག་མི་འདོད་ལ་སྔོན་པོ་མཐོང་བར་འདོད་པ་དང་འདྲའོ།
།ཡུལ་ཅན་ཚད་མས་གྲུབ་པར་འདོད་ན་ནི་མངོན་རྗེས་གང་རུང་གིས་
འགྲུབ་དགོས་ལ་མངོན་སུམ་སྔོན་དུ་མ་སོང་བའི་རྗེས་དཔག་ཁོ་ནས་
མི་འགྲུབ་ཚུལ་བཤད་མ་ཐག་པ་ལྟར་ལ། མངོན་སུམ་གྱིས་གྲུབ་ན་
ནི་རང་རིག་མ་གཏོགས་པར་གཞན་རིག་གིས་མི་འགྲུབ་ཚུལ་བཤད་
མ་ཐག་པ་དང་འོག་ཏུ་རྒྱ་ཆེར་འཆད་པར་འགྱུར་རོ། །ཞེས་
གསུངས་སོ། །དེ་ལྟར་གོང་དུ་དྲངས་པ་རྣམས་ཀྱིས་གཞན་གྱི་ལོག་
རྟོག་རྨང་མེད་དུ་ཟློག་པར་བྱེད་དོ། །གལ་ཏེ་དེ་འདྲའི་རང་རིག་
མངོན་སུམ་མེད་ན་མངོན་སུམ་མྱོང་བའི་ཡུལ་ཅན་རྣམས་མི་འགྲུབ་
པར་འགྱུར་རོ། །བཞི་པ་རྣལ་འབྱོར་མངོན་སུམ་ལ་གསུམ་སྟེ།
མཚན་ཉིད། དབྱེ་བ། སྒྲ་དོན་ནོ། །དང་པོ་ནི། བདག་རྐྱེན་ཞི་
ལྷག་གི་རྣལ་འབྱོར་ལ་བརྟེན་ནས་སྐྱེས་པའི་རྟོག་བྲལ་མ་འཁྲུལ་
བའི་ཤེས་པའོ། །གཉིས་པ། དེ་ལ་དབྱེ་ན། རྟེན་གྱི་སྒོ་ནས་ཉན་
ཐོས་རང་རྒྱལ་ཐེག་ཆེན་འཕགས་པའི་རྣལ་འབྱོར་མངོན་སུམ་
གསུམ་དང་དེ་སློབ་མི་སློབ་ཀྱི་སྒོ་ནས་ལྔ་སྟེ་ཉན་ཐོས་སློབ་མི་སློབ་

ཀྱི་རྣལ་འབྱོར་མངོན་སུམ་གཉིས། རང་རྒྱལ་མི་སློབ་པའི་རྣལ་
འབྱོར་མངོན་སུམ། ཐེག་ཆེན་སློབ་མི་སློབ་ཀྱི་རྣལ་འབྱོར་མངོན་
སུམ་བཅས་སོ། །རང་རྒྱལ་ནི་བསམ་གཏན་མཐའ་རྟེན་གཅིག་
ལ་ཀུན། །ཞེས་པ་ལྟར་ཡིན་པས་སློབ་པ་ལོགས་སུ་མི་བརྩི་ལ།
གྲུབ་མཐའ་འགའ་ཞིག་ན་ཡོད་པར་འདོད་པ་དེ་ཡང་ཉན་ཐོས་དང་
ཐེག་ཆེན་གང་རུང་ལས་མི་འདའ་བའམ། ཡང་ན་རང་བྱང་ཆུབ་
མངོན་དུ་མ་བྱས་པར་རང་སངས་རྒྱས་ཀྱི་མིང་དོན་མེད་ལ། མངོན་
དུ་བྱས་ནས་སློབ་པར་མི་འགྱུར་བས་ཕྱིར་ཡང་ཡིན་ནོ། །དེ་ལྔ་ལ་
སྣང་བཅས་སྣང་མེད་ཀྱིས་དབྱེ་བས་བཅུ་རུ་འགྱུར་རོ།།གསུམ་པ་ནི།
དོན་རྣལ་མ་ལ་བློ་མངའ་དབང་འབྱོར་ཞིང་མངོན་སུམ་ནི་གསལ་
བར་སྣང་བའི་ཚད་མ་ཡིན་པས་སོ། །གལ་ཏེ་དེ་ལྟ་བུའི་རྣལ་
འབྱོར་མངོན་སུམ་མེད་ན་ཕལ་བའི་ཡུལ་ལས་འདས་པའི་དོན་
རྟོགས་པའི་ཤེས་པ་མི་སྲིད་པར་འགྱུར་རོ། །དེ་ཡང་སྤྱིར་འཇིག་
རྟེན་པའི་མངོན་སུམ་ཞེས་པ་འདི་དག་མེད་ན་རྗེས་དཔག་རྣམས་
ཀྱང་མངོན་སུམ་གྱི་རྩ་བ་ཅན་ཡིན་པས་དེ་རྣམས་དང་སྣང་ཚོད་རྟེན་
འབྲེལ་གྱི་རྣམ་གཞག་འདི་ཀུན་ཀྱང་མེད་པར་འགྱུར་ལ། དེ་ལྟ་ན་དེ་
རྣམས་ཀྱི་རང་བཞིན་སྟོང་པ་ཉིད་ཀྱང་ཤེས་པར་མི་འགྱུར་བས་འདི་
དག་གི་དོན་རྣམས་ཁོང་དུ་ཆུད་པ་གལ་ཆེའོ། །གཉིས་པ་རྗེས་

དཔག་ཚད་མ་ལ་གཉིས་ཏེ། གང་གིས་རྟོགས་པའི་རྟགས་དང༌།
དེས་རྟོགས་པའི་བསྒྲུབ་བྱའོ། །དང་པོ་ལ་མཚན་ཉིད་དང་། དབྱེ་
བའོ༑ ༑དང་པོ་ནི། ཚུལ་གསུམ་ཚང་བའི་གཏན་ཚིགས་
ལས་དོན་མཐོང་བའོ། །གཉིས་པ་དབྱེ་བ་ལ་གཏན་ཚིགས་ཀྱི་
རིགས་མ་ལུས་པ་འདུས་པའི་སྒོ་ནས་དབྱེ་ན་བཅུ་ཡོད་མོད། འདིར་
ནི་སྦྱོར་བའི་སྒོ་ནས་དབྱེ་བར་བྱའོ། །འདི་ལ་གསུམ། འབྲས་
རང་མ་དམིགས་པའོ། །དང་པོ་ལ། མཚན་ཉིད་དང༌། དབྱེ་བའི་དོན་ནོ།
།དང་པོ་ནི༑ རྩོད་གཞིའི་སྟེང་དུ་ཞེ་འདོད་ཀྱི་བསྒྲུབ་ཆོས་རྟགས་རང་
ལས་རྫས་གཞན་སྒྲུབ་ལ་ཚུལ་གསུམ་ཚང་བའོ། །གཉིས་པ་ལ་
ལྔ་ལས༑ དང་པོ་རྒྱུ་དངོས་སུ་སྒྲུབ་པའི་འབྲས་རྟགས་ནི། དུ་ལྡན་
གྱི་ལ་ལ་ཆོས་ཅན། མེ་ཡོད་དེ། དུ་བ་ཡོད་པའི་ཕྱིར་ལྟ་བུའོ།
།འདིའི་དགོས་པ་ནི། དཔྱོད་པ་པས་དངོས་པོ་རྣམས་རིགས་མི་
མཐུན་པའི་རྒྱུ་ལས་འབྱུང་བར་འདོད་པའི་ལོག་རྟོག་གི་གཉེན་པོར་
གསུངས་པ་ཡིན་ཏེ། དེས་དུ་བ་མེ་ལས་སྐྱེ་ཞིང་མེ་མེད་བརྒྱ་བྱིན་གྱི་
སྤྱི་བོའམ་གྲོག་མཁར་ལས་མི་སྐྱེ་བར་བསྟན་པའི་ཕྱིར་རོ།
།གཉིས་པ་རྒྱུ་སྔོན་སོང་སྒྲུབ་པའི་འབྲས་རྟགས་ནི། བར་སྣང་གི་དུ་
བ་སྔོན་པོ་ཆོས་ཅན། རང་རྒྱུ་མེ་སྔ་མ་སྔོན་སོང་ཡིན་ཏེ། དུ་བ་ཡིན་པའི་
ཕྱིར་ལྟ་བུའོ༑༑དགོས་དོན་ནི་རྒྱང་འཕེན་པས་སྐྱེས་མ་ཐག་པའི་རིག་

པ་དེ་རིག་པ་སྔ་མ་སྔོན་དུ་མ་སོང་བ་དང༌། དཔྱོད་པ་པས་རྣལ་
འབྱོར་མངོན་སུམ་བྱུང་ཟིན་མེད་པ་དང་བྱེ་སྨྲས་རྒྱུ་འབྲས་དུས་
མཉམ་ཡོད་པར་འདོད་པའི་གཉེན་པོར་གསུངས་པ་ཡིན་ཏེ། དེ་ཉིད་
ཀྱིས་སྐྱེས་མ་ཐག་པའི་རིག་པ་དེ་རིག་པ་སྔ་མ་སྔོན་དུ་སོང་བ་དང་།
བཀའ་བརྒྱད་སྟོང་པ་དེ་རང་གི་བསྟན་དོན་རྟོགས་པའི་རྣལ་མངོན་
སྔོན་དུ་སོང་བ་དང་། འབྲས་བུ་ཡིན་ན་རྒྱུ་སྔོན་དུ་འགྲོ་དགོས་པར་
བསྟན་པའི་ཕྱིར་རོ། །གསུམ་པ་རྒྱུ་སྤྱིར་སྒྲུབ་པ་ནི། ཉེར་ལེན་གྱི་
ཕུང་པོ་ཆོས་ཅན། རང་རྒྱུ་དང་བཅས་པ་ཡིན་ཏེ། རེས་འགའ་བའི་
དངོས་པོ་ཡིན་པའི་ཕྱིར་ཞེས་པ་ལྟ་བུ་སྟེ། དགོས་པ་ནི་རྒྱང་འཕེན་
པས་སྐྱེ་བ་སྔ་མ་མེད་པའི་ལོག་རྟོག་གི་གཉེན་པོར་གསུངས་པ་ཡིན་
ཏེ། དེས་ཚེ་འདིའི་སྡུག་བསྔལ་བདེན་པ་སྔ་མའི་ཀུན་འབྱུང་བདེན་
པའི་འབྲས་བུ་ཡིན་པར་བསྟན་པའི་ཕྱིར་རོ།བཞི་བ་རྒྱུའི་ཁྱད
པར་སྒྲུབ་པ་ནི། སྔོ་སྣང་དབང་ཤེས་ཆོས་ཅན། རང་གི་དམིགས་
རྐྱེན་དང་བཅས་པ་ཡིན་ཏེ། དབང་ཤེས་ཡིན་པའི་ཕྱིར་ལྟ་བུ་སྟེ།
དགོས་པ་ནི་མདོ་སྡེ་པ་ལྟར་ན་སེམས་ཙམ་པས་ཕྱི་དོན་མེད་པར་
འདོད་པའི་ལོག་རྟོག་གི་གཉེན་པོར་གསུངས་པ་ཡིན་ཏེ། དེས་
དབང་མངོན་དེ་དབང་པོ་དང་ཡིད་བྱེད་ལས་གཞན་ཕྱི་དོན་ལས་སྐྱེ་བར་
བསྟན་པའི་ཕྱིར་རོ། །ལྔ་པ་ནི་རྒྱུ་ཆོས་རྗེས་དཔག་གི་འབྲས་རྟགས་ནི།

ཁ་ནང་གི་བུར་གོང་ཆོས་ཅན། གཟུགས་ཡོད་དེ། རོ་ཡོད་པའི་ཕྱིར་
ཞེས་པ་ལྟ་བུ་སྟེ། གཞན་ཡང་ཨུཏྤལ་སོགས་ཀྱི་དྲི་ཚོར་བས་དེའི་
གཟུགས་སོགས་ཡོད་པར་རྟོགས་པ་དང༌ ། བུ་རམ་སྨུག་པོའི་
གཟུགས་སོགས་ལས་རོ་མངར་བར་རྟོགས་པ་དག་ཀྱང་རྒྱུ་ཆོས་རྗེས་
དཔག་གོ །དེས་དགོས་པ་ནི་དབང་ཕྱུག་པས་སྣོད་བཅུད་ཀྱི་
འཇིག་རྟེན་ཐམས་ཅད་དབང་ཕྱུག་གིས་བྱས་པར་འདོད་པའི་ལོག་
རྟོག་གི་གཉེན་པོར་གསུངས་པ་ཡིན་ཏེ། དེས་དངོས་པོ་ཐམས་ཅད་
རང་རང་གི་ཉེར་ལེན་དང་ལྷན་ཅིག་བྱེད་རྐྱེན་ལས་བྱུང་བ་ཡིན་གྱི་
གཞན་ལས་མ་བྱུང་བར་བསྟན་པའོ༑༑འབྲས་རྟགས་ཀྱི་ཁོངས་སུ་
བསྡུ་བ་ནི་གཟུགས་ལས་རེག་བྱ་དཔོག་པ་དང་། གྲོག་མ་སྒོ་ང་དང་
བཅས་ཏེ་ཚང་འཕོ་བ་དང་ཉ་འཕར་བ་དང་གློག་འགྱུ་བ་དུང་སྦལ་
བའི་སྐད་འབྱིན་པས་ཆར་དང་རླུང་འབྱུང་བར་དཔོག་པ་དང་། སྨྲ་
བའི་རྟགས་ལས་བརྗོད་འདོད་དང་། དུ་བས་བུད་ཤིང་གི་འགྱུར་བ་
དང༌། དུ་བ་ཁྱད་པར་བས་མེ་ད་ལྟ་བ་སྒྲུབ་པ་དང་། གདུང་འདེགས་
པས་གྲིབ་མ་དཔོག་པ་དང་། དེ་བཞིན་དུ་ཟླ་བ་ཤར་བས་ཀུ་མུ་ད་ཁ་
ཕྱེ་བར་རྗེས་སུ་དཔོག་པ་དང་། ཟླ་བ་ཤར་བས་རྒྱ་མཚོ་འཕེལ་བར་
དཔོག་པ་དང༌། ཆུ་སྐྱར་ཁྱད་པར་ལྔ་ལྡན་ལས་ཆུ་དབོག་བ་དང་།་
མུན་པར་མགལ་དུམ་འཚིག་པ་ལས་དུ་བ་དཔོག་པ་དང་། སྨིན་དྲུག་

ཤར་བ་ལས་སྣར་མ་ཉེ་བ་དང་། ཆུ་མི་གཡོ་བ་དང་རྒྱ་ཤུག་གནས་
པའི་རྟགས་ལས་རྟེན་བརྟན་པར་དཔོག་པ་རྣམས་ཀྱང་འབྲས་རྟགས་
ཀྱི་ཁོངས་སུ་བསྡུ་བར་གསུངས་སོ༑ ༑འབྲས་རྟགས་སྤྱིའི་དགོས་
པ་ནི་འབྲས་བུ་རྒྱུ་ལ་ལྟོས་ཤིང་རྒྱུ་མེད་དང་རྒྱུ་མིན་ལས་དངོས་པོ་
གང་ཡིན་ཡང་མི་འབྱུང་ཕྱིར་འབྲས་བུ་དེ་རྒྱུ་ལམི་འཁྲུལ་བར་རྟོགས་པའི་
དགོས་པ་ཡོད་དོ། །གཉིས་པ་རང་བཞིན་གྱི་རྟགས་ལ། མཚན་
ཉིད་དང༌། དབྱེ་བའོ། །དང་པོ། བསྒྲུབ་བྱ་དང་ངོ་བོ་བདག་
གཅིག་པའི་ཆོས་རྟགས་སུ་བཀོད་ནས་དཔག་འདོད་སྒྲུབ་པ་ལ་ཚུལ་
གསུམ་ཚང་བའོ། །གཉིས་པ་དབྱེ་བ་ལ་གཏན་ཚིགས་ཀྱི་སྒོ་ནས་
དབྱེ་བ་དང་། བསྒྲུབ་བྱའི་སྒོ་ནས་དབྱེ་བ་གཉིས། དང་པོ་ལ་གཉིས་
ཏེ། ཁྱད་པར་ལྟོས་པ་བ་དང་། ཁྱད་པར་དག་པ་བའི་རང་བཞིན་གྱི་
རྟགས་སྦྱོར་རོ། །དང་པོ་ནི། སྒྲཆོས་ན། མི་རྟག་སྟེ། བྱས་པའི་ཕྱིར
མ་སྐྱེས་པའི་ཕྱིར་ལྟ་བུའོ། །གཉིས་པ་ནི། སྒྲ་ཆོས་ཅན། མི་རྟག་སྟེ།
ཡོད་པའི་ཕྱིར་ཞེས་པ་ལྟ་བུའོ། ། གཉིས་པ་ལ་དོན་སྒྲུབ་དང་ཐ་
སྙད་སྒྲུབ་གཉིས། དང་པོ་ནི། སྒྲ་ཆོས་ཅན། མི་རྟག་སྟེ། བྱས་པའི་
ཕྱིར་ཞེས་པའོ། །གཉིས་པ་ནི། སྒྲ་ཆོས་ཅན། མི་རྟག་སྟེ། སྐད་
ཅིག་མ་ཡིན་པའི་ཕྱིར་ཞེས་པ་ལྟ་བུའོ།། རྒྱུ་ཚོགས་པས་འབྲས་
བུ་འབྱུང་རུང་དཔོག་པ་སོགས་ནི་རང་བཞིན་རྟགས་ཀྱི་ཁོངས་སུ་

འདུ་ཞིང་། འདིའི་དགོས་པ་གཙོ་བོ་འདུས་བྱས་ཐམས་ཅད་མི་རྟག་
པར་རྟོགས་པའི་ཆེད་ཡིན་ནོ། །གསུམ་པ་མ་དམིགས་པའི་
རྟགས་ལ། མཚན་ཉིད་དང་། དབྱེ་བའོ། །དང་པོ་ནི༑ རྟགས་སུ་
བཀོད་པ་གང་ཞིག་དགག་བྱ་འགོག་ལ་ཚུལ་གསུམ་ཚང་བའོ།
།གཉིས་པ་ལ་གཉིས། མི་སྣང་མ་དམིགས་པ་དང༌། སྣང་རུང་མ་
དམིགས་པའོ། །དང་པོ་ལ། མཚན་ཉིད། མཚན་གཞིའོ།
།དང་པོ། ཚུལ་གསུམ་ཚང་བའི་གཏན་ཚིགས་གང་ཞིག་རྩོད་གཞིའི་
སྟེང་དུ་དགག་བྱའི་ཆོས་དེ་མེད་ངེས་སུ་སྒྲུབ་མི་ནུས་ཤིང་ཡོད་ངེས་
འགོག་ནུས་པའོ། །གཉིས་པ་ནི། མདུན་གྱི་གཞི་འདིར་ཆོས་ཅན།
ཤ་ཟ་བསྐལ་དོན་དུ་སོང་བའི་གང་ཟག་གིས་ཤ་ཟ་ཡོད་མེད་གང་
རུང་དུ་མི་ངེས་ཏེ། དེ་དེ་ལ་མི་སྣང་བའི་མ་དམིགས་པ་ཡིན་པའི་
ཕྱིར་ཞེས་པ་ལྟ་བུའོ། །དགོས་པ་ནི་གཞན་སྡེ་ཁ་ཅིག་མི་མཐུན་
ཕྱོགས་ལ་མ་མཐོང་བ་ཙམ་གྱིས་ལྡོག་ཁྱབ་གྲུབ་པ་དང་༑ རྒྱུང་
འཕེན་པས་སྐྱེ་བ་སྔ་ཕྱི་དང་བར་དོའི་ལུས་དང་ངག་སྨྲ་བ་དང་ཆགས་
བྲལ་གྱི་གཞི་མཐུན་དབང་མངོན་གྱིས་མ་མཐོང་ཕྱིར་མེད་པ་དང༌།
དཔྱོད་པ་པས་རྣལ་མངོན་དབང་མངོན་གྱིས་མ་མཐོང་ཕྱིར་མེད་པར་
འདོད་པའི་ལོག་རྟོག་རྣམས་དགག་པ་སོགས་ཀྱིས་མཚོན་མདོར་ན་
གང་ཟག་གིས་ཚོད་མི་ཟིན་པ་ལྟ་བུའི་དཔོག་མི་ནུས་པའི་དངོས་པོ་

ལ་སྒྲོ་སྐུར་མི་རུང་བར་བསྟན་ཏོ། །གཉིས་པ་སྣང་རུང་མ་
དམིགས་པ་ལ་གཉིས། མཚན་ཉིད་དང༌། དབྱེ་བའོ། །དང་པོ།
ཚུལ་གསུམ་ཚང་བའི་གཏན་ཚིགས་གང་ཞིག་ཤེས་འདོད་ཀྱི་སྟེང་དུ་
དགག་བྱའི་ཆོས་དེ་མེད་ངེས་སུ་སྒྲུབ་ནུས་པའོ།།གཉིས་པ་ལ།
དམིགས་རུང་མ་དམིགས་པ་དང་། འགལ་ཟླ་དམིགས་པའོ། །དང་
པོ་ལ། མཚན་ཉིད་དང༌། དབྱེ་བའོ། །དང་པོ། སྣང་རུང་མ་
དམིགས་པའི་རྟགས་གང་ཞིག་དགག་བྱའི་ཆོས་ཀྱི་འབྲེལ་ཟླ་བཀག་
པའི་མེད་དགག་རྟགས་སུ་སྦྱར་བའོ། །གཉིས་པ་ལ་བཞི་ལས།
དང་པོ་རང་བཞིན་མ་དམིགས་པ་ནི། ལྟོ་ལྡིར་བའི་རྣམ་པའི་དབེན་
པའི་འཇིམ་གོང་ཆོས་ཅན། བུམ་པ་མེད་དེ། སྣང་རུང་ཚད་མས་མ་
དམིགས་པའི་ཕྱིར་ཞེས་པའོ། །དགོས་པ་ནི་གྲངས་ཅན་པས་རྒྱུ་
ལ་འབྲས་བུ་ཡོད་པ་དང་བྱེ་བྲག་པས་གསོན་ལུས་ལ་བདག་ཡོད་
པར་འདོད་པ་དགག་པའི་ཆེད་དུ་ཡིན་ནོ། །གཉིས་པ་རྒྱུ་མ་
དམིགས་པ་ནི། མཚན་དུས་ཀྱི་རྒྱ་མཚོར་ཆོས་ཅན། དུ་བ་མེད་དེ།
མེ་མེད་པའི་ཕྱིར་ལྟ་བུ་སྟེ། འདིའི་དགོས་པ་ནི་འབྲས་བུ་སྡུག་
བསྔལ་བདེན་པ་སྤོང་བ་ལ་རྒྱུ་ཀུན་འབྱུང་སྤང་དགོས་པར་ཤེས་པའི་
ཕྱིར་ཡིན་ནོ། །གསུམ་པ་ཁྱབ་བྱེད་མ་དམིགས་པ་ནི། བྲག་རྫོང་
ཕ་གི་ན་ཆོས་ཅན། ཤ་བ་མེད་དེ། ཤིང་མེད་པའི་ཕྱིར་ཞེས་པ་ལྟ་བུ་

སྟེ། འདིའི་དགོས་པ་འགྱུར་བའི་སྡུག་བསྔལ་སྤོང་བ་ལ་ཁྱབ་པ་འདུ་
བྱེད་ཀྱི་སྡུག་བསྔལ་སྤང་དགོས་པར་ཤེས་པའི་ཆེད་དོ། །བཞི་པ་
དངོས་འབྲས་མ་དམིགས་པ་ནི། དུ་བས་དབེན་པའི་རྩིག་སྐོར་དུ་
ཆོས་ཅན། དངོས་རྒྱུ་མེ་མེད་དེ། དངོས་འབྲས་དུ་བ་མེད་པའི་
ཕྱིར་ཞེས་པ་སྟེ། དགོས་པ་ནི་གྲངས་ཅན་པས་གཙོ་བོ་རྣམ་འགྱུར་གྱི་
ཉེར་ལེན་དུ་འདོད་པ་དགག་པའི་ཕྱིར་དུ་གསུངས་པ་ཡིན་ནོ།
།གཉིས་པ་འགལ་ཟླ་དམིགས་པ་ལ་གཉིས། མཚན་ཉིད་དང་། དབྱེ་
བའོ། ། དང་པོ་ནི། ཤེས་འདོད་ཀྱི་སྟེང་དུ་དགག་བྱའི་ཆོས་མེད་
ངེས་སུ་སྒྲུབ་ནུས་པའི་སྒྲུབ་པ་རྟགས་སུ་སོང་བའི་སྣང་རུང་མ་
དམིགས་པའི་གཏན་ཚིགས་སོ། །གཉིས་པ་ལ། ལྷན་ཅིག་མི་
གནས་འགལ་ལ་བརྟེན་པ་དང་། ཕན་ཚུན་སྤངས་འགལ་ལ་བརྟེན་
པའི་རྟགས་སྦྱོར་གཉིས་སོ། །དང་པོ་ལ་བཅུ་གཉིས་ལས། དང་
པོ་རང་བཞིན་དང་འགལ་བའི་རང་བཞིན་དམིགས་པ་ནི། ཕྱོགས་ཕ་
གིར་ཆོས་ཅན། གྲང་རེག་མེད་དེ། མེས་ཁྱབ་པའི་ཕྱིར་ལྟ་བུའོ།
།དེ་བཞིན་དུ་རྩོད་གཞི་དང་རྟགས་གོང་ལྟར་བྱས་ནས་བསྒྲུབ་ཆོས་
གྲང་རེག་གི་དངོས་རྒྱུ་ནུས་པ་ཐོགས་མེད་མེད་པ་དང༌། གྲང་འབྲས་
སྤུ་ལོང་བྱེད་མེད་པ་དང༌། ཁ་བའི་རེག་པ་མེད་པ་རྣམས་ནི་འབྲས་
བུ་དང་རྒྱུ་དང་ཁྱབ་བྱེད་དང་འགལ་བའི་རང་བཞིན་དམིགས་པ་

བཞིའོ། །ཡང་རྩོད་གཞི་དང་ཆོས་གྲང་རེག་སོགས་བཞི་འགོག་
པ་གོང་ལྟར་རྟགས་དུ་བ་དྲག་ཏུ་འཕྱུར་བས་ཁྱབ་པར་ནོན་པའི་ཕྱིར་
ཞེས་བཀོད་པ་བཞི་ནི་རིམ་བཞིན་རང་བཞིན་དང་འབྲས་བུ་དང་རྒྱུ་
དང་ཁྱབ་བྱེད་དང༌ འགལ་བའི་འབྲས་བུ་དམིགས་པ་བཞིའོ།
།ཡང་རྟགས་ཙན་མེས་ཁྱབ་པར་ནོན་པ་བཀོད་ནས་གྲང་རེག་སོགས་
བཞི་རྩོད་གཞི་དེར་འགོག་པ་ནི་རིམ་བཞིན་རང་བཞིན་དང་འབྲས་
བུ་དང་རྒྱུ་དང་ཁྱབ་བྱེད་དང་འགལ་བའི་ཁྱབ་བུ་དམིགས་པ་བཞིའོ།
།དེ་ཡང་རྣམ་འགྲེལ་ལས་སྣང་རུང་མ་དམིགས་པའི་གཏན་ཚིགས་
བརྒྱད་དང༌། རྣམ་ངེས་བཅུ་དང༌། རིགས་ཐིགས་ལས་དེའི་སྟེང་དུ་
འགལ་བའི་ཁྱབ་བྱ་དམིགས་པ་བསྣན་ཏེ་བཅུ་གཅིག་ཏུ་གསུངས་
ཤིང་དོན་ལ་དམིགས་རུང་མ་དམིགས་པ་བཞི་དང་འགལ་
ཟླ་དམིགས་པ་བཅུ་གཉིས་སོ། །གཙང་ནག་པ་སོགས་དངོས་རྒྱུ་
ནུས་པ་ཐོགས་མེད་རྟགས་སུ་བཀོད་ནས་དགག་བྱ་རང་བཞིན་དང་
འབྲས་བུ་དང་རྒྱུ་ཁྱབ་བྱ་འགོག་པ་བཞི་ཡང་གསུངས་མོད། རང་
ལུགས་ལ་འཇུག་པ་བདེ་བའི་དབང་དུ་ན་གོང་ལྟར་བཞེད་དེ།
མཁས་འཇུག་ལས། ཡང་བོད་ཀྱི་མཁས་པ་དག་མེའི་དངོས་རྒྱུ་ནུས་
པ་ཐོགས་མེད་ཀྱིས་ནོན་པ་རྟགས་སུ་བཀོད་ནས་སྔ་མ་ལྟར་བཞི་པོ་
འགོག་པ་བསྣན་ཏེ་འགལ་དམིགས་ཀྱི་སྦྱོར་བ་བཅུ་དྲུག་ཏུ་བཞེད་པ་

ལ་མཁས་པ་གཞན་གྱིས་མེའི་དངོས་རྒྱུ་མེ་མིན་ལ་དངོས་འབྲས་
བསྐྱེད་མ་རག་པའི་སྐད་ཅིག་མ་ཡིན་པས་རྟགས་སུ་ངེས་མི་ནུས་
ཞེས་ནན་ཏན་དུ་བཞག་པར་མཛད་པ་དེ་ལྟར་ཡིན་ཡང་སྤྱིར་མེའི་
དངོས་རྒྱུ་ནུས་པ་མཐུ་ཅན་ཡོད་སར༑ གྲང་རེག་གི་དངོས་རྒྱུ་མེད་
པས་གཞན་གསུམ་ཡང་མེད་པར་གྱུར་བས་ན་སྦྱོར་བ་དེ་ལྟ་བུ་ལ་
དོན་གྱི་འགལ་བ་མེད་ཙམ་ཡོད་ཀྱང༌། སྔ་མ་ལྟར་སྦྱོར་བ་བཅུ་
གཉིས་སུ་བཞེད་པ་འཇུག་པ་བདེ་བས་སྐབས་འདིར་དེ་ལྟར་གཟུང་
བར་བྱའོ། །ཞེས་པ་ལྟར་གཟུང་ངོ༌།། གཞན་ཡང་བློ་འགལ་
སོགས་ཀྱང་འདིས་མཚོན་ནས་དེའི་ཁོངས་སུ་འདུ་ལ། དངོས་སུ་
རྟགས་སྦྱོར་བའི་རྣམ་གྲངས་སུ་མ་མཛད་དེ་དངོས་རྒྱུ་ནུས་པ་ཐོགས་
མེད་ལྟར་ཕལ་བས་ངེས་དཀའ་བའི་ཕྱིར་རོ།། གལ་ཏེ་ངེས་ནུས་
ནའང་གཏན་ཚིགས་དེ་རྣམས་སྔ་མ་རྣམས་ཀྱི་ཁོངས་སུ་བསྡུ་ཤེས་
པར་བྱ་སྟེ། དཔེར་ན་གཅིག་དུ་བྲལ་གྱི་གཏན་ཚིགས་དེ་བདེན་པའི་
ཁྱབ་བྱེད་མ་དམིགས་པ་ཡིན་པ་བཞིན་ནོ། ། འདིའི་དགོས་པ་
ནི་བདག་མེད་རྟོགས་པའི་ཤེས་རབ་སྐྱེས་ན་བདག་འཛིན་སྤོང་ནུས་
ཕྱིར། དེ་སྤོང་བ་ལ་བདག་མེད་རྟོགས་པའི་ཤེས་རབ་སྐྱེ་དགོས་ཞེས་
ཤེས་པའི་ཆེད་དོ། །གཉིས་པ་ནི། ཕན་ཚུན་སྤང་འགལ་དངོས་
ལ་རྟགས་དང་བསྒྲུབ་བྱར་སྦྱར་བ་མེད་མོད། བརྒྱུད་འགལ་གྱི་ཁྱབ་

བྱ་བཀོད་པ་ལས་ཁྱབ་བྱེད་ཀྱི་འགལ་ཟླ་འགོག་པ་སྟེ། དཔེར་ན་སྒྲ་
ཆོས་ཅན། མི་རྟག་སྟེ། བྱས་པའི་ཕྱིར་ཞེས་པ་ལྟ་བུའོ། །གཉིས་པ་
བསྒྲུབ་བྱ་ནི། རྣམ་བཅད་ཀྱི་དབང་དུ་ན་ལྔར་འགྱུར་ཏེ། ཚད་མ་མདོ་
ལས། ངོ་བོ་ཁོ་ན་བསྟན་བྱ་བ།། བདག་ཉིད་འདོད་དང་མ་
བསལ་བ། །ཞེས་མཚན་ཉིད་ལྔ་ལྡན་དུ་གསུངས་ཤིང༌། ཡོངས་
གཅོད་ཀྱི་དབང་དུ་ན་རིག་སྒོ་ལས། བསྒྲུབ་བྱར་འདོད་པ་ཕྱོགས་ཡིན་
ནོ། །ཞེས་གསུངས་པ་ལྟར་བསྒྲུབ་བྱར་ཁས་བླངས་པ་ཉིད་ཡིན་ལ།
དེའང་དངོས་སམ་ཤུགས་ཀྱིས་ཁས་བླངས་པའོ། །གཉིས་པ་ཡང་
དག་པའི་ཤེས་པའི་འབྲས་བུ་བཅད་ཤེས་ལ་ངོ་བོ་དང༌། དབྱེ་བ།
དོགས་སྤོང་ངོ༌། ། དང་པོ་ནི། རང འདྲེན་བྱེད་ཀྱི་ཚད་མ་སྔ་
མས་བཟུང་ཟིན་ཀྱི་དོན་སླར་ཡང་དྲན་པའི་སྒོ་ནས་ངེས་པའི་བློའོ།
།སྔ་ཕྱིའི་མཁས་པ་མང་པོ་ཞིག་གིས་མངོན་སུམ་དང་བཅད་ཤེས་ཀྱི་
གཞི་མཐུན་བཞེད་མོད་དེ་འདིར་ཁས་བླང་བར་མི་བྱའོ། །གཉིས་པ་
ནི། རྒྱུ་མངོན་སུམ་དང་རྗེས་དཔག་ཚད་མ་གཉིས་ཀྱི་རྗེས་སུ་བྱུང་བའི་
འབྲས་བུ་བཅད་ཤེས་སམ་ངེས་ཤེས་རྣམ་པ་གཉིས་སུ་དབྱེར་ཡོད་དོ།
།དེ་ཡང་འདི་ཚད་མ་སྔ་མས་བྱེད་པ་ལས་བྱུང་བའི་དྲན་ཤེས་དོན་མཐུན་
ཡང་དག་པའི་ཤེས་པར་བཞེད་དེ། རྣམ་འགྲེལ་གཞུང་བཤད་ལས། དེ་
ནི་ཚད་མ་སྔ་མས་བཅད་ཟིན་པའི་གཟུང་བ་མི་བྱེད་པ་མ་ཉམས་པའི་

དོན་དེ་སླར་ཡང་འཛིན་པ་ཙམ་ཡིན་པའི་ཕྱིར་མིང་གཞན་ཀུན་རྫོབ་ཀྱི་
ཤེས་པའམ་ངེས་ཤེས་སམ་བཅད་ཤེས་ཚད་མར་མི་འདོད་དེ་མི་སླུ་བའི་
བྱ་བ་ཚད་མ་སྔ་མས་བྱས་ཟིན་པའི་ཕྱིར་དེའི་སྟོབས་ལས་འདི་དོན་
མཐུན་གྱི་ཤེས་པར་གྱུར་པ་ཡིན་གྱི་རང་སྟོབས་ཀྱིས་ནི་མ་ཡིན་ཏེ་ཡིད་
དཔྱོད་བདེན་པ་བཞིན་ནོ། །ཞེས སོ།། གསུམ་པ་ལ།
ཚད་མར་འགྱུར་བའི་དོགས་པ་སྤང་། ཚད་མིན་གསུམ་གང་རུང་དུ་
འགྱུར་བའི་དོགས་པ་སྤང་པའོ། །དང་པོ་ནི། བཅད་ཤེས་ཆོས་ཅན།
ཚད་མར་ཐལ། ཡང་དག་པའི་ཤེས་པ་ཡིན་པའི་ཕྱིར་སྙམ་ན། མ་ཁྱབ་
སྟེ། དེ་ཉིད་ལས་བཅད་ཤེས་ལ་མི་སླུ་བའི་བྱ་བ་གསར་དུ་བྱེད་པ་མེད་
པས་ཚད་མའི་མཚན་ཉིད་ཐོབ་པའི་རྒྱུ་མཚན་གང་ཡང་མེད་དོ།
།ཞེས་གསུངས་པ་ལྟར་རོ། ། གཉིས་པ་ནི། བཅད་ཤེས་ཆོས་ཅན།
ཚད་མིན་གསུམ་གང་རུང་དུ་ཐལ། ཚད་མ་མ་ཡིན་པའི་ཕྱིར་སྙམ་ན།
མ་ཁྱབ་སྟེ། གཞན་དུ་ན་ཚོར་བ་བཏང་སྙོམས་ཆོས་ཅན། བདེ་བ་ཡིན་
པར་ཐལ། སྡུག་བསྔལ་མ་ཡིན་པའི་ཕྱིར་ཏེ་ཁྱབ་པ་མཚུངས་སོ།
།དེ་རྣམས་ནི་མཁས་འཇུག་ལས། ཡང་དག་པའི་རྟོགས་པ་ལ་རྒྱུ་མངོན་
སུམ་ཚད་མ་དང་རྗེས་དཔག་ཚད་མ་གཉིས སོ། །དེ་གཉིས་ཀྱི་
འབྲས་བུ་བཅད་ཤེས་ཏེ་ངེས་ཤེས་སོ། །ཞེས་གསུངས་པའི་དོན་ནོ།
།དེ་ལྟར་མཁས་འཇུག་སྡོམ་བྱང་ལས། ཡུལ་ཅན་བློ་ཡི་དབྱེ་བ་ལ། །

སྣང་ལ་མ་ངེས་ཡིད་དཔྱོད་དང་། །མ་རྟོགས་ལོག་རྟོག་ཐེ་ཚོམ་དང་༑
།མངོན་སུམ་རྗེས་དཔག་ཚད་མ་གཉིས། །བཅད་ཤེས་དང་ནི་
བདུན་དུ་དབྱེ། །བློ་ཀུན་མ་རྟོགས་ལོག་རྟོག་དང༌།། ཐེ་ཚོམ་
ཡང་དག་རྟོགས་བཞིར་འདུ། །ཞེས་པའི་དོན་བཤད་གྲུབ་བོ། །
སླར་སྨྲས་པ། །
ཡུལ་ཅན་བློ་ཡི་རྣམ་གཞག་ལ། །
སྔ་ཕྱིའི་མཁས་པ་ཕལ་མོ་ཆེའི། །
མི་མཐུན་བཞེད་སྒྲོས་མང་ན་ཡང་། །
འདི་ཙམ་བདག་གི་སྐལ་བར་ཤེས། །
མི་ཕམ་དགོངས་པའི་ཆུ་གཏེར་ཆེ། །
རིགས་འཕྲུལ་རླུང་གིས་བསྲུབས་པ་ལས། །
ལེགས་བཤད་གསར་བའི་ཟླ་གཞོན་ཞིག །
བློ་གསལ་ཡིད་ཀྱི་མཁའ་ལ་ཤར། །
དེ་ཕྱིར་འདིར་འབད་ལེགས་བྱས་སྣང་བ་ཡིས། །
ཡངས་པའི་ས་ཆེན་འགྲོ་བའི་རྨོངས་མུན་ཀུན། །
འཇོམས་མཛད་དྲི་མེད་རྒྱལ་བསྟན་ཉིན་མོར་བྱེད། །
སྐྱེ་དགུའི་བསོད་ནམས་དཔལ་དུ་རྟག་གནས་ཤོག

༄༅། །འཕགས་བོད་ཀྱི་ལྗོངས་སུ་ཟབ་མོ་དབུ་མའི་
བསྟན་པ་དར་ཚུལ་བསྡུས་པ་བཞུགས་སོ། །
ན་མོ་གུ་རུ་ཤཱཀྱ་མུ་ན་ཡེ། །
ཉག་གཅིག་ཡེ་ཤེས་ལས་གྲུབ་མཚན་དཔེའི་སྐུ། །
བདེན་གཉིསཚངས་པའི་དབྱངས་ཀྱིས་འདོམས་པའི་གསུང། །
ས་གསུམ་འགྲོ་ལ་མ་ལྟར་བརྩེ་བའི་ཐུགས། །
ཐུགས། །
སྐུ་བཞི་མངོན་གྱུར་རྒྱལ་བ་མཆོག་ལ་འདུད། །
བསྟན་པའི་སྙིང་པོ་མཐའ་བྲལ་ལྟ་བའི་གནད། །
སྟོན་ལ་འཇིགས་མེད་སེང་གེའི་ང་རོ་ཅན། །
ཐུབ་པས་ལུང་བསྟན་འཕགས་པའི་ས་བརྙེས་པའི། །
མནཱ་གཱརྫུ་ནར་མི་ཕྱེད་དང་བས་བསྟོད། །
དྲི་མེད་རྒྱལ་བསྟན་ཡོངས་སུ་རྫོགས་པ་ཡིས། །
འཛམགླིང་འཛིན་མའི་རྩེར་བསྙེགས་འགསབོདཀྱི། །
ལྗོངས་འདིར་ཟབ་མོ་དབུ་མའི་བསྟན་པའི་སྲོལ། ། 
ཇི་ལྟར་དར་བའི་རིམ་པ་མདོ་ཙམ་སྤྲོ། །
དེའང་སྤྱིར་དབུ་མ་ལ་གཉིས་ཏེ། བརྗོད་བྱ་དོན་དང་རྗོད་བྱེད་ཚིག་

གོ །དང་པོ་ནི། དབུ་མ་རྒྱན་གྱི་རྣམ་བཤད་ལས། དེ་ལ་དབུ་མ་
ཞེས་པ་མཐའ་གང་ལའང་མི་གནས་པའི་མིང་ཡིན་ལ། མིང་དེ་གང་
ལ་འཇུག་པའི་དོན་ལ་དབྱེ་ན། བརྗོད་བྱ་དོན་གྱི་དབུ་མ་དང༌། རྗོད་
བྱེད་ཚིག་གི་དབུ་མ་གཉིས་སུ་ཡོད་ཅིང་། དང་པོ་ལ། གཞི་ལམ་
འབྲས་བུ་གསུམ་དུ་དབྱེར་ཡོད་ལ། ཞེས་གསུངས་པ་ལྟར་གསུམ་
ལས༑ གཞི་དབུ་མའི་ངོ་བོ་ནི། རིགས་ལམ་རབ་གསལ་དེ་ཉིད་
སྣང་བྱེད་ལས། ཆོས་ཐམས་ཅད་གདོད་ནས་ཡོད་མེད་ཀྱི་མཐའ་
གཉིས་སོགས་སྤྲོས་པའི་མཐའ་ཐམས་ཅད་དང༌ བྲལ་བ་བདེན་
གཉིས་ཟུང་འཇུག་ནི་གཞི་དབུ་མ་ཡིན་ཞིང་། ཞེས་པ་ལྟར་མཚན་
ཉིད་པ་ནི་སྤྲོས་མཐའ་དང་བྲལ་བའོ། །ལམ་དབུ་མ་ནི། དེ་ཉིད་
ལས། དེ་ཇི་བཞིན་རྟོགས་པ་མཐའ་གང་དུའང་མི་གནས་པའི་ཡེ་
ཤེས་དངོས་སམ་རྗེས་མཐུན་པ་ལམ་དབུ་མ་ཡིན་པར་གསུངས་པ་
དེའོ། ། འབྲས་བུའི་དབུ་མ་ནི། ཡང་དེ་ཉིད་ལས། དེས་
འབྲས་བུའི་དབུ་མ་ཤིན་ཏུ་རྣམ་པར་དག་པ་གཉིས་སུ་མེད་པའི་ཡེ་
ཤེས་ཆེན་པོ་རྣམ་པ་ཐམས་ཅད་མཁྱེན་པ་སྐུ་གཉིས་ཟུང་འཇུག་གི་
སངས་རྒྱས་འགྲུབ་པ་ཡིན་ནོ། །ཞེས་པ་ལྟར་སྐུ་གཉིས་སོ།
།མཚན་བཏགས་ཀྱི་ཁྱད་པར་ནི། དམ་ཆོས་དོགས་སེལ་ལས། དབུ་
མ་ལ་གཞི་ལམ་འབྲས་གསུམ་རེ་རེ་ནས་དབུ་མ་མིན་པར་སྨྲ་བ་ནི་

རྣམ་པར་འཁྱམས་སྟེ༑ སློབ་དཔོན་ཕྱོགས་གླང་སོགས་འབྲས་བུའི་
དབུ་མ་མཚན་ཉིད་པ་དང་། གཞན་བཏགས་པ་བར་བཞེད། གཞན་
དག་ལམ་དབུ་མ་མཚན་ཉིད་པར་བཞེད། གཞན་གཉིས་བཏགས་པ་
བར་འདོད། ཡང་ཁ་ཅིག་གཞི་དབུ་མ་མཚན་ཉིད་པར་བཞེད་པའང་
དོན་གྱིས་ཐོབ་ཀྱང་། དེ་དག་སོ་སོའི་དགོངས་པ་རིགས་ལམ་ནས་
བསྒྲུབ་ཏུ་ཡོད་པ་ལ། ཞེས་གསུངས་པ་ལྟར་གཟུང་ངོ༌། །གཉིས་
པ་རྗོད་བྱེད་ཚིག་གི་དབུ་མ་ལ། བཀའ་དང་བསྟན་བཅོས་གཉིས་
ལས། དང་པོ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་བཀའ་རྣམས་ཏེ།
སྤྱིར་ཡུམ་རྒྱས་པ་ལའང་དྲི་ཟའི་ཡུལ་དུ་བཞུགས་པའི་ཤེར་ཕྱིན་བྱེ་
བ་ཕྲག་བརྒྱ་པ་དང་། ལྷའི་ཡུལ་དུ་བཞུགས་པ་འབུམ་ཕྲག་བརྒྱད་པ།
ཀླུའི་ཡུལ་དུ་བཞུགས་པ་སྟོང་ཕྲག་བརྒྱ་པ་གསུམ་དུ་ཡོད་པར་
གསུངས་ཤིང་འདིར་འཕགས་ཡུལ་དུ་བཞུགས་པའི་བཀའ་རྣམས་
བོད་དུ་བསྒྱུར་པའི་དབང་དུ་ན། སྔ་རབས་པ་ལ་ལས་ཡུམ་སྲས་བཅུ་
བདུན་དུ་འདོད་ཅིང་། དེ་ལ་གོ་རམས་པ་བསོད་ནམས་སེང་གེ་
སོགས་ཀྱིས་གྲངས་ངེས་དང་ཐ་སྙད་གཉིས་ཆར་མི་འཐད་པར་
གསུངས་ཏེ་རང་ལུགས་ལ་སྡུད་པ་ཁྲི་བརྒྱད་སྟོང་པར་བསྡུས་ཏེ་བཅུ་
དྲུག་གི་སྟེང་དུ་ཉི་མའི་སྙིང་པོ་དང་ཟླ་བའི་སྙིང་པོ་དང་ཤེར་ཕྱིན་
ལག་ན་རྡོ་རྗེ་རྣམས་བཀའ་ཤེར་ཕྱིན་ཏུ་འདོད། རྗེ་བདག་ཉིད་ཆེན་

པོས་ཀྱང་། སྡུད་པ་དེ་ཁྲི་བརྒྱད་སྟོང་པའི་ལེའུ་ཞིག་ཡིན་པས་དེ་
ལོགས་སུ་མི་བརྩི་ལ་གཞན་རྣམས་ཀྱི་སྟེང་དུ་ཉི་མའི་སྙིང་པོ་ཟླ་བའི་
སྙིང་པོ་ཀུན་ཏུ་བཟང་པོ་ལག་ན་རྡོ་རྗེ་རྡོ་རྗེ་རྒྱལ་མཚན་རྣམས་ཀྱང་
ཤེར་ཕྱིན་ཡིན་པས་དེ་རྣམས་བཀའ་དབུ་མར་བཞེད་དོ། །དེ་
གཉིས་ཀྱི་བཞེད་པ་ལྟར་ནའང་སྔ་མ་ལ་ཤེར་ཕྱིན་ཀུན་ཏུ་བཟང་པོ་
རྡོ་རྗེ་རྒྱལ་མཚན་མཚན་བརྒྱ་རྩ་བརྒྱད་པ་བཅས་མ་ཚང་ཞིང་། ཕྱི་མ་
ལྟར་མཚན་བརྒྱ་རྩ་བརྒྱད་པ་མ་ཚང་བས་ཆད་སྐྱོན་ཡོད་ཅེས་བརྗོད་
ན་ལན་སྨྲ་དགོས་སོ། །དེས་ན་རང་ལུགས་ནི། ཡུམ་སྲས་བཅུ་
བདུན་གྱི་ཐ་སྙད་ཙམ་སྦྱར་བར་འདོད་ལ་དེ་ཙམ་ལ་མི་འཐད་པ་གང་
ཡང་མེད་དེ། རིགས་པའི་དབང་ཕྱུག་གིས། སྒྲ་ནི་བརྗོད་འདོད་རྗེས་
འབྲངས་ཕྱིར། །ཞེས་གསུངས་པ་ལྟར་རོ། །དེར་གྲངས་ངེས་
པར་ནི་མི་བཞེད་དེ། པདྨ་བཀའ་ཐང་ལས། ཕ་རོལ་ཕྱིན་པ་བུམ་
སྲས་བཅུ་བདུན་དང༌། །ཤེར་ཕྱིན་སྟོང་ཉིད་གཙོར་སྟོན་མདོ་མང་
འགྱུར༑ ༑ཞེས་དང༌ ། ཀུན་མཁྱེན་མི་ཕམ་རྒྱ་མཚོའི་སྡུད་པའི་
འགྲེལ་བ་ལས། དེ་ལའང་ཡུམ་སྲས་བཅུ་བདུན་དུ་གྲགས་པ་སོགས་
རྣམ་གྲངས་དུ་མར་བཞུགས་པ་ལས། ཞེས་གསུངས་པས་སོ།
།དེ་ལྟ་བུའི་ཐ་སྙད་དེ་ཇི་ལྟར་སྦྱར་ན། མངོན་རྟོགས་རྒྱན་གྱི་མཆན་
འགྲེལ་པུཎྜ་རི་ཀའི་དོ་ཤལ་ལས། འོན་ཀྱང་ཡུམ་སྲས་བཅུ་བདུན་ནི་

བོད་དུ་ཐོག་མར་བསྒྱུར་དུས་ཀྱི་ཐ་སྙད་ལས། དེར་གྲངས་ངེས་
མཛད་པར་ནི་མིན་པར་ངེས་ཏེ། ཞེས་གསུངས་པ་ལྟར་སྔ་འགྱུར་གྱི་
དུས་ན་དང་པོར་བསྒྱུར་བ་རྣམས་ལ་དེ་འདྲའི་ཐ་སྙད་སྦྱར་བར་
བཞེད་དོ། ། ཡུམ་སྲས་ཀྱི་འཇོག་བྱེད་ནི། བརྗོད་བྱ་མངོན་
རྟོགས་བརྒྱད་དུ་ཕྱེ་ནས་སྟོན་པ་ལ་ཡུམ་དང་། མ་ཕྱེ་བར་དོན་ཙམ་
སྟོན་པ་ལ་སྲས་ཞེས་ཐ་སྙད་སྦྱར་བའོ། །དེའང་ཡུམ་སྲས་བཅུ་
བདུན་ནི། འབུམ། ཉི་ཁྲི་ཁྲི་བརྒྱད་སྟོང་པ། ཤེས་རབ་ཁྲི་པ།
བརྒྱད་སྟོང་པ། སྡུད་པ་བཅས་ཡུམ་དྲུག་གོ །སྲས་ནི་ཤེར་ཕྱིན་
བདུན་བརྒྱ། ལྔ་བརྒྱ་པ། སུམ་བརྒྱ་པ། ཚུལ་བརྒྱ་ལྔ་བཅུ་པ། ལྔ་
བཅུ་པ། སྒོ་ཉེར་ལྔ་པ། རབ་རྩལ་རྣམ་གནོན་གྱིས་ཞུས་པ། ཀོའུ་ཤི་ཀ
ཡི་གེ་གཅིག་མ། ཡི་གེ་ཉུང་ངུ་། ཤེར་སྙིང་སྟེ་བཅུ་གཅིག་གོ།
།གཞན་ཤེས་རབ་ཀྱི་ཕ་རོལ་ཏུ་ཕྱིན་པ་མཚན་བརྒྱ་རྩ་བརྒྱད་པ། ཉི་
མའི་སྙིང་པོ། ཟླ་བའི་སྙིང་པོ། ཀུན་ཏུ་བཟང་པོ། ལག་ན་རྡོ་རྗེ། རྡོ་
རྗེ་རྒྱལ་མཚན་བཅས་དྲུག་ཀྱང་ཤེར་ཕྱིན་ཡིན་ནོ། །སྡུད་པ་དེ་ཁྲི་
བརྒྱད་སྟོང་པ་ལ་ལེའུ་གྱ་བདུན་ཡོད་པས་གྱ་བཞི་པ་ཡིན་ཡང་
ལོགས་སུ་བགྲངས་པའི་རྒྱུ་མཚན་ནི་འདིས་ཀྱང་མངོན་རྟོགས་
བརྒྱད་ཆར་སྟོན་ཞིང་། སློབ་དཔོན་ཆོས་བཤེས་ཀྱིས་ཀྱང་། ཤེར་
ཕྱིན་ལ་སྙིང་པོའི་དོན་སྟོན་པ་དང་༑ མངོན་པར་རྟོགས་པའི་དོན་

སྟོན་པ་གཉིས་སོ། །དང་པོ་དོན་དམ་སྟོང་པ་ཉིད་དམ་རྣམ་ཐར་
སྒོ་གསུམ་སྟོན་པ་སྟེ་ཤེར་སྙིང་ལ་སོགས་པའོ། །གཉིས་པ་ནི།
རྒྱུས་པ་སྟོང་ཕྲག་བརྒྱ་པ་དང་། འབྲིང་གི་རྒྱས་པ་ཉི་ཁྲི་ལྔ་སྟོང་པ་
དང༌། འབྲིང་གི་འབྲིང་ཁྲི་བརྒྱད་སྟོང་པ། འབྲིང་གི་བསྡུས་པ་ཤེས་
རབ་ཁྲི་པ། བསྡུས་པའི་རྒྱས་པ་བརྒྱད་སྟོང་པ། བསྡུས་པའི་བསྡུས་
པ་ཡོན་ཏན་རིན་པོ་ཆེ་སྡུད་པའོ། ། དེ་དག་མངོན་རྟོགས་བརྒྱད་
སྟོན་པ་ལ་ཁྱད་མེད་ཚིག་རྒྱས་བསྡུས་ཀྱི་ཁྱད་ཁོ་ནར་ཟད་དོ།
།ཞེས་དེ་ལ་བསྡུས་སོགས་རབ་དབྱེ་བའི། ། ཁྱད་པར་ཡོད་པ་ཁོ་
ནར་ཟད། །ཅེས་པའི་འགྲེལ་བར་འབྱུང་བས་སྡུད་པ་ལོགས་སུ་
བགྲངས་ཡོད་དོ། །གཉིས་པ་བསྟན་བཅོས་ཀྱི་དབུ་མ་ནི། སྤྱིར་
དཔལ་མགོན་འཕགས་པ་ཀླུ་སྒྲུབ་ནས་བཟུང་ད་ལྟའི་བར་གྱི་མཁས་
པ་ཐམས་ཅད་གྱིས་མཛད་པའི་དབུ་མའི་གཞུང་ཐམས་ཅད་ཡིན་ལ།
གིས་རིགས་པའི་ཚོགས་སམ་ཁྱུ་ཞེས་པའི་དོན་ཡིན་གྱི་གྲངས་ངེས་
མེད་ཟེར་བ་དང༌། རྗེ་བདག་ཉིད་ཆེན་པོའི་ལེགས་བཤད་གསེར་
ཕྲེང་དུ་ལྔར་བཤད་ཅིང་། རྩཤེས་རྣམ་བཤད་རིགས་པའི་རྒྱུ་མཚོ་
ལས། རྩ་བ་ཤེས་རབ། སྟོང་ཉིད་བདུན་ཅུ། རྩོད་ཟློག རིགས་པ་
དྲུག་ཅུ། ཞིབ་མོ་རྣམ་འཐག རིན་ཆེན་ཕྲེང་བ་བཅས་དྲུག་ཏུ་

མབགྲངས་སོ། །གོ་རམས་པས་ནི་རིགས་ཚོགས་ལྔར་འདོད་དེ།
ངེས་དོན་རབ་གསལ་ལས། ཐ་སྙད་གྲུབ་པ་ནི་བོད་དུ་མ་འགྱུར་ཞིང་།
སློབ་དཔོན་ཟླ་བས་ཚིག་གསལ་དུ་འདི་མ་སྨོས་པས་༑ རྒྱ་གར་
ནའང་རིགས་ཚོགས་སུ་བགྲངས་པ་མི་སྣང་། ཞེས་གསུངས། ཁ་
ཅིག་དེ་ལྔའི་སྟེང་དུ་ག་ལས་འཇིགས་མེད་བསྣན་ནས་དྲུག་ཏུ་འདོད།
དེ་ཐམས་ཅད་འཐད་པར་མ་མཐོང་སྟེ། རིགས་ཚོགས་ལ་འོག་ཏུ་
འཆད་པ་ལྟར་གྲངས་ངེས་ཡོད་པས་གྲངས་ངེས་མེད་པར་བཤད་པ་
མི་འགྲུབ་ལ། རྗེས་ལྔར་འདོད་པ་ལ་རང་གཞུང་ལས་དྲུག་ཏུ་བཤད་
པ་དང་འགལ་ལ། དྲུག་ཏུ་འདོད་པ་ལ་རིན་ཆེན་ཕྲེང་བས་སྤྱོད་པ་
གཙོ་བོར་སྟོན་པས་གཏམ་ཚོགས་ཡིན་ཞིང་སློབ་དཔོན་གྱིས་ཀྱང་
གཏམ་བྱ་རིན་ཆེན་ཕྲེང་དང་ཞེས་གཏམ་ཚོགས་སུ་བགྲངས་པས་
གནོད་དོ། །གོ་རམས་པས་ལྔར་བཞེད་པའི་རྒྱུ་མཚན་དག་ནི་མ་
ཁྱབ་པ་ཡིན་ཞིང་། གཞན་ཡང་དེ་ཉིད་ཀྱི་འདོད་པ་དང་བསྟུན་ན་
འདི་ལྟར། ཐ་སྙད་གྲུབ་པ་ཆོས་ཅན། རིགས་ཚོགས་ཡིན་པར་ཐལ།
སློབ་དཔོན་ཀླུ་སྒྲུབ་ཀྱིས་ནང་དོན་རིག་པ་ལ་ལྟ་སྤྱོད་གཉིས་ལུང་གི་
སྒོ་ནས་སྟོན་པ་མདོ་སྡེ་ཀུན་ལས་བཏུས་པ་དང༌། རིགས་པའི་སྒོ་
ནས་སྟོན་པ་རིགས་ཚོགས་བསྟོད་ཚོགས་གཏམ་ཚོགས་གསུམ་
མཛད་པར་འདོད་པ་གང་ཞིག། དེ་གཞན་རྣམས་མ་ཡིན་པའི་ཕྱིར་

བ་སྤངས་པ་རྩོད་ཟློག འདུས་བྱས་བརྟག་པར་འདུས་བྱས་ཀྱི་མཚན་
ཉིད་གསུམ་བཀག་པ་ལ་སྤྲིན་ཆེན་པོའི་མདོ་དང་འགལ་བ་སྤངས་པ་
སྟོང་ཉིད་བདུན་ཅུ་པ། སྤྱིར་ཆོས་རྣམས་རང་བཞིན་གྱིས་མ་གྲུབ་ན་
ཐ་སྙད་མི་འཐད་དོ་ཞེ་ན། དོན་དམ་པར་མ་གྲུབ་ཀྱང་ཐ་སྙད་སྒྱུ་མ་
ལྟར་སྟོན་པ་ཐ་སྙད་གྲུབ་པ་སྟེ་གསུམ་མོ། ། འོ་ན་ཀུན་མཁྱེན་
མི་ཕམ་པས་སྐད་གཉིས་ཤན་སྦྱར་དུ་ལྔའམ་དྲུག་གསུངས་ཤིང་། ས་
སྐྱའི་དྲིས་ལན་ལས་ཀྱང་ལྔར་བཞེད་པ་དོན་ལ་གནས་པར་མ་
གསུངས་སམ་ཞེ་ན། བདེན་མོད་དེ་ནི་བོད་དུ་འགྱུར་བ་ལ་ལྔར་
བཤད་པ་དོན་ལ་གནས་ཞེས་པའམ་ཡང་ན་ས་སྐྱ་བའི་གྲུབ་མཐའི་
དབང་དུ་ན་ལྔ་ཡིན་ཞེས་པའི་དོན་ནོ། །གཞན་ཡང་རྨ་བྱ་དང་བུ་
སྟོན་སོགས་ཀྱང་ཐ་སྙད་གྲུབ་པ་བཅས་རིགས་ཚོགས་དྲུག་ཏུ་བཞེད་
དོ། །ད་ནི་དོན་དངོས་དབུ་མ་ཇི་ལྟར་དར་བའི་ཚུལ་ནི། དེའང་
བདག་ཅག་གི་སྟོན་པ་ཐུགས་རྗེ་ཅན་གྱིས་དང་པོ་བྱང་ཆུབ་མཆོག་ཏུ་
སེམས་བསྐྱེད། བར་དུ་བསྐལ་ཆེན་གྲངས་མེད་དུ་མར་ཚོགས་
གཉིས་རྒྱ་མཚོ་ལྟ་བུ་བསགས། མཐར་མངོན་པར་རྫོགས་པར་
སངས་རྒྱས་ཏེ་ཆོས་ཀྱི་འཁོར་ལོ་རིམ་པ་གསུམ་དུ་བསྐོར། དེ་ལས་
བཀའ་བར་བ་ནི་གནས་ཕུན་སུམ་ཚོགས་པ་བྱ་རྒོད་ཕུང་པོའི་རི་ལ།
འཁོར་ལྔ་སྟོང་གི་དགེ་སློང་དང་དགེ་སློང་མ་དགེ་བསྙེན་ཕ་མ་དང་

བྱང་ཆུབ་སེམས་དཔའི་འཁོར་བྱེ་བ་ཁྲག་ཁྲིག་བརྒྱ་སྟོང་ལ་མཚན་
ཉིད་མེད་པའི་ཆོས་འཁོར་བསྐོར། རྗེས་སུ་རྒྱལ་པོའི་ཁབ་ཀྱི་ལྷོ་
ཕྱོགས་བི་མ་ལ་སྭ་བྷ་ཝ་ཞེས་པའི་རི་ལ་རྒྱལ་སྲས་འབུམ་ཕྲག་བཅུ་
འདུས་ཏེ། འཇམ་དཔལ་གྱིས་མངོན་པ། བྱམས་པས་འདུལ་བ།
ཕྱག་ན་རྡོ་རྗེས་མདོ་སྡེ་བསྡུས་སོ། །དེ་རྗེས་སྟོན་པ་བཀའ་དྲིན་
ཅན་མྱ་ངན་ལས་འདས་པའི་ཚུལ་བསྟན་ནས་ལོ་བཞི་བརྒྱའི་དུས་སུ་
སངས་རྒྱས་གཉིས་པ་དཔལ་མགོན་འཕགས་པ་ཀླུ་སྒྲུབ་ལྷོ་ཕྱོགས་
སུ་བྲམ་ཟེའི་རིགས་ལས་སྐུ་འཁྲུངས། འདི་ནི་མདོ་སྡེ་ལང་ཀར་
གཤེགས་པ་ལས། ལྷོ་ཕྱོགས་བྷེ་ཏའི་ཡུལ་དུ་ནི། །དགེ་སློང་དཔལ་
ལྡན་ཆེར་གྲགས་པ། །དེ་མིང་ཀླུ་ཞེས་བོད་པ་སྟེ། །ཡོད་དང་མེད་
པའི་ཕྱོགས་འཇིག་པ། །ང་ཡི་ཐེག་པ་འཇིག་རྟེན་དུ། །བླ་མེད་ཐེག་
ཆེན་རབ་བསྟན་ནས། །བདེ་བ་ཅན་དུ་དེ་འགྲོ་འོ། །ཞེས་དང་།
ཡང་འཇུག་འགྲེལ་དུ་འཕགས་པ་སྤྲིན་ཆེན་པོའི་མདོ་དྲངས་པ་ལས།
ཀུན་དགའ་བོ། ལི་ཙྪ་བཱི་གཞོན་ནུ་སེམས་ཅན་ཐམས་ཅད་ཀྱི་མཐོང་
ན་དགའ་བ་ཞེས་བྱ་བ་འདི་ནི་ང་མྱ་ངན་ལས་འདས་ནས་ལོ་བཞི་
བརྒྱ་ལོན་པ་ན་ཀླུ་ཞེས་བྱ་བའི་དགེ་སློང་དུ་གྱུར་ནས་ངའི་བསྟན་པ་
རྒྱས་པར་རབ་ཏུ་བསྟན་ཏེ་མཐར་གྱིས་རབ་ཏུ་དང་བའི་འོད་ཅེས་བྱ་
བའི་འཇིག་རྟེན་གྱི་ཁམས་སུ་དེ་བཞིན་གཤེགས་པ་དགྲ་བཅོམ་པ་

ཡང་དག་པར་རྫོགས་པའི་སངས་རྒྱས་ཡེ་ཤེས་འབྱུང་གནས་འོད་
ཅེས་བྱ་བར་འགྱུར་རོ། །ཞེས་སོགས་ལུང་གིས་བསྔགས། རྗེ་
བཙུན་འཇམ་པའི་དབྱངས་ཀྱིས་རྗེས་སུ་བཟུང་། ས་དང་པོའི་རྟོགས་
པ་བརྙེས། ཀླུ་ཡུལ་དུ་ཕེབས་ནས་འབུམ་དང་ཡི་གེ་ཉུང་དུ་གདན་
དྲངས༑ འདིས་སྔར་མ་བསྒྲུགས་པའི་སེང་གེའི་སྒྲ་ལན་གསུམ་དུ་
བསྒྲགས་ཏེ། གཏམ་ཚོགས་སུ་ཀུན་རྫོབ་ལས་འབྲས་ཀྱི་གནད་
བཤད་པས་མེད་མཐའ་བསལ། རིགས་ཚོགས་སུ་དོན་དམ་སྟོང་པ་
ཉིད་ཀྱི་དོན་བཤད་དེ་ཡོད་མཐའ་བསལ། བསྟོད་ཚོགས་སུ་བདེན་
གཉིས་ཟུང་འཇུག་གཞི་ལམ་འབྲས་གསུམ་གྱི་གནད་བསྟན་ཏེ་ཐེག་
ཆེན་དབུ་མའི་སྲོལ་རྒྱ་ཆེར་བཏོད་པར་མཛད། སློབ་མའི་གཙོ་བོ་
ཐུགས་སྲས་བཞི་སོགས་བྱུང་ངོ༌། །སློབ་དཔོན་ཨཱརྱ་དེ་ཝ་ནི་སིང་
ག་ལའི་གླིང་དུ་སྐུ་འཁྲུངས། དཔལ་གྱི་རིར་འཕགས་པ་ཀླུ་སྒྲུབ་ཀྱི་
ཞབས་པད་བསྟེན། ལྟ་སྤྱོད་ཆ་མཉམ་པར་སྟོན་པ་བཞི་བརྒྱ་པ་དང་།
ལྟ་བ་གཙོ་བོར་སྟོན་པ་ཡེ་ཤེས་སྙིང་པོ་ཀུན་ལས་བཏུས་པ་དང༌།
རབ་ཏུ་བྱེད་པ་ལག་པའི་ཚད་ལ་སོགས་པ་མཛད་དོ། །སློབ་དཔོན་
སངས་རྒྱས་བསྐྱངས་ནི་ལྷོ་ཕྱོགས་ཏམྤ་ལའི་ཡུལ་གྱི་བྱེ་བྲག་ངང་
བས་རྩེ་བ་ཞེས་བྱ་བར་སྐུ་འཁྲུངས། སློབ་དཔོན་ཀླུ་སྒྲུབ་ཀྱི་སློབ་མ་
ཀླུའི་བཤེས་གཉེན་གྱི་སློབ་མ་དགེ་འདུན་སྲུང་བ་ལས་འཕགས་པ་

ཀླུ་སྒྲུབ་ཀྱི་གཞུང་རྣམས་ཐོས་པར་བྱས། འཕགས་པ་འཇམ་དཔལ་
གྱི་ཞལ་གཟིགས་ཤིང་ཡེ་ཤེས་མཆོག་བརྙེས། རྩ་བ་ཤེས་རབ་ཀྱི་
དགོངས་པ་ཐལ་འགྱུར་གྱིས་བཀྲལ་ཏེ་འགྲེལ་བ་བུདྡྷ་པཱ་ལི་ཏ་མཛད།
དཔལ་ལྡན་ཟླ་བ་གྲགས་པ་ནི་ལྷོ་ཕྱོགས་ས་མནྟར་སྐུ་འཁྲུངས། ཆུང་
ངུའི་དུས་ནས་རིག་པའི་གནས་ཐམས་ཅད་ཐུགས་སུ་ཆུད། ལེགས་
ལྡན་འབྱེད་ཀྱི་སློབ་མ་མང་པོ་དང་སངས་རྒྱས་བསྐྱངས་ཀྱི་སློབ་མ་
ཀ་མ་ལ་བུདྷི་ལས་ཀླུ་སྒྲུབ་ཀྱི་གཞུང་ལུགས་དང་མན་ངག་མང་དུ་
མནོས༑ མཁས་པ་འགས་ཟླ་གྲགས་ཀླུ་སྒྲུབ་ཀྱི་དངོས་སློབ་ཀྱང་
ཡིན་པར་བཤད། སྐྱེ་བ་ལྔ་བརྒྱར་འཇམ་པའི་དབྱངས་ཀྱིས་རྗེས་སུ་
བཟུང་ཞིང་ཞལ་གཟིགས། རི་མོ་བྲིས་པའི་བ་དུས་མ་ལས་འོ་མ་
བཞོས་ཏེ་བདེན་ཞེན་བཟློག ཀ་བ་ལ་ཕྱག་མི་ཐོགས། རྡོ་ཡི་སེང་གེ་
ལ་བཅིབས་ནས་ཏུ་རུ་ཀའི་དམག་བཟློག་པ་སོགས་ངོ་མཚར་བའི་
རྣམ་ཐར་མང་དུ་སྣང་། དབུ་མ་རྩ་ཤེར་ལ་ཚིག་གི་འགྲེལ་བ་ཚིག་
གསལ་མཛད་ནས་སངས་རྒྱས་བསྐྱངས་ལ་ལེགས་ལྡན་འབྱེད་ཀྱིས་
སྐྱོན་བརྗོད་པ་རྣམས་སྤངས་པར་བྱས་ཏེ་དེའི་ལུགས་བསྒྲུབས་པར་
མཛད༑ དོན་འགྲེལ་འཇུག་པ་རྩ་འགྲེལ་དང་རིགས་པ་དྲུག་ཅུ་པ་
དང་བཞི་བརྒྱ་བའི་འགྲེལ་བ་མཛད་དེ་ཐལ་འགྱུར་ཤིང་ལྟའི་སྲོལ་
གསལ་བོར་ཕྱེས་སོ། །དེའི་རྗེས་སུ་རིག་པའི་ཁུ་བྱུག་ཆེ་བ་བྱུང་།

ཟླ་བ་གྲགས་པ་ལས་དབུ་མའི་གཞུང་ལ་སྦྱངས། ཀླུ་སྒྲུབ་ལ་གསོལ་
བ་བཏབ་སྟེ་ཞལ་མཇལ། གཞུང་མཛད་པར་མི་སྣང་ལ་དབུ་མའི་
བཤད་པ་རྒྱ་ཆེར་སྤེལ། དེ་རྗེས་རིག་པའི་ཁུ་བྱུག་ཆུང་བ་བྱུང་། འདི་
ཇོ་བོའི་བླ་མ་ཨ་ཝ་དྷུ་ཏཱི་པ་དང་གཅིག་ཡིན་པར་བཤད། དེ་ཉིད་
ཀྱིས་རིག་པའི་ཁུ་བྱུག་ཆེ་བ་ལས་དབུ་མའི་གཞུང་ལ་གསན། ཕྱི་མ་
འདི་ལ་པཎྜི་ཏ་ས་ར་ཧ་ཏེ། ཧ་སུ་མ་ཏི། ཀ་ན་ཀ་ཝརྨ་གསུམ་གྱིས་
ཐུག་ཅིང་དབུ་མའི་གཞུང་ཞུས་སོ། །གཞན་ཡང་སློབ་དཔོན་ཆེན་
པོ་ཞི་བ་ལྷས་ཀྱང་སྤྱོད་འཇུག་མཛད་དེ་ཤེས་རབ་ལེའུར་ཐལ་འགྱུར་
གྱི་ལྟ་བ་རྩལ་འདོན་བྱས། རྣམ་ཐར་ནི། ལྷག་པའི་ལྷ་བརྙེས་ནཱ་ལེན་
དྲའི༑ ༑བཀོད་པ་ཕུན་ཚོགས་རྩོད་པ་བཟློག །ཡ་མཚན་ཅན་དང་
སྤྲང་པོ་དང༌། །རྒྱལ་བ་མུ་སྟེགས་བཏུལ་བ་འོ། །ཞེས་ངོ་མཚར་
བའི་གཏམ་བདུན་མངའ། འདི་ཡན་ཆད་ནི་རྒྱ་གར་འཕགས་པའི་
ཡུལ་དུ་ཐལ་འགྱུར་དབུ་མའི་གཞུང་ཇི་ལྟར་དར་ཚུལ་ལོ། །ད་ནི་
བོད་གངས་ཅན་གྱི་ལྗོངས་སུ་དེ་ཇི་ལྟར་དར་ཚུལ་བཤད་པར་བྱ་སྟེ།
དེའང་སྤྲུལ་བའི་རྒྱལ་པོ་ལྷ་ཐོ་ཐོ་རི་སྙན་བཙན་གྱི་སྐུ་རིང་ལ་དམ་
པའི་ཆོས་ཀྱི་དབུ་བརྙེས། འཕགས་པ་སྤྱན་རས་གཟིགས་ཀྱི་སྤྲུལ་པ་
ཆོས་རྒྱལ་སྲོང་བཙན་སྒམ་པོའི་དུས་ཆོས་བློན་ཐོན་མི་སམྦྷོ་ཊས་བོད་
ཡི་གེ་མེད་པ་ལ་ཡི་གེ་བཟོས་ཏེ་དམ་པའི་ཆོས་ཀྱི་སྲོལ་བཏོད།

འཇམ་པའི་དབྱངས་དངོས་ཁྲི་སྲོང་ལྡེའུ་བཙན་གྱི་སྐུ་རིང་ལ་མཁན་
སློབ་ཆོས་གསུམ་དང༌ སྤྲུལ་པའི་ལོ་པཎ་མང་པོ་ཞལ་འཛོམས་
ཏེ་སངས་རྒྱས་ཀྱི་བསྟན་པ་དར་ཞིང་རྒྱས་པར་མཛད་པས་རྗེས་སུ་
མཉམ་མེད་ཇོ་བོ་རྗེས་ཀྱང་དེ་དུས་ཀྱི་བསྟན་པ་དར་བ་ལྟ་བུ་
འཕགས་པའི་ཡུལ་དུའང་མ་བྱུང་བར་གསུངས། དེ་ནས་གསང་བའི་
བདག་པོ་ཆོས་རྒྱལ་ཁྲི་རལ་བ་ཅན་ཡན་ལ་བསྟན་པ་སྔ་དར་ཞེས་
གྲགས་སོ། །མཁས་པ་འགས་བསྟན་པ་སྔ་དར་གྱི་དུས་རང་རྒྱུད་
པ་ལས་ཐལ་འགྱུར་བའི་གཞུང་བོད་དུ་མ་བྱུང་བར་བཤད་མོད།
རང་ལུགས་ནི་པདྨ་བཀའ་ཐང་ལས། བྱང་ཆུབ་སེམས་དཔའི་ཐེག་
པའི་བསྟན་བཅོས་ནི། །དཔལ་མགོན་ཀླུ་སྒྲུབ་དབུ་མ་རིགས་པའི་
ཚོགས༑ ༑བསྟོད་པའི་ཚོགས་དང་གཏམ་ཚོགས་ལ་སོགས་དང༌། །
ཨཱརྱ་དེ་བའི་དབུ་མ་བཞི་བརྒྱ་པ། །སློབ་དཔོན་བྷ་བྱའི་རྟོག་གེ་
འབར་བ་དང༌། །སངས་རྒྱས་བསྐྱངས་ཀྱི་བུདྡྷ་པཱ་ལི་དང༌། །ཟླ་བ་
གྲགས་པའི་དབུ་མ་ལ་འཇུག་པ། །ཡེ་ཤེས་སྙིང་པོའི་བདེན་གཉིས་
རྣམ་འབྱེད་དང་། །སློབ་དཔོན་ཞི་བ་འཚོ་ཡི་དབུ་མ་རྒྱན། །ཀ་མ་ཤཱི་
ལའི་དབུ་མ་སྣང་བ་སོགས། །ཞེས་ཕྱི་མཚན་ཉིད་ཐེག་པའི་བཀའ་
དང་བསྟན་བཅོས་ཀྱི་འགྱུར་བྱང་གི་ལེའུ་ལས་བསྒྱུར་བར་གསུངས་
ཤིང་གཞན་ནའང་དེ་ལྟར་ཡོད་པར་སྣང་བས་པཎྜི་ཏ་ཛྷཱ་ན་གརྒྱུ་དང་

ལོ་ཙཱ་བ་ཅོག་རོ་ཀླུའི་རྒྱལ་མཚན་སོགས་ཀྱིས་དབུ་མའི་གཞུང་ཕལ་
ཆེར་བསྒྱུར་ཅིང་ཞུས་ཏེ་གཏན་ལ་ཕབ་ནས་ཐལ་རང་གཉིས་ཆར་
དར་བར་འདོད་དོ། །འོན་ཀྱང་ཆེས་ཆེར་དར་བ་ནི་དབུ་མ་རང་
རྒྱུད་པའི་གཞུང་ཡིན་པར་སྣང་ངོ༌། །གླང་དར་མས་བསྟན་པ་
བསྣུབས་རྗེས་བསྟན་པའི་མེ་རོ་མདོ་ཁམས་སྨད་ནས་བསོས་ཏེ་
དབུས་གཙང་དུ་དར། དེའི་དུས་སུ་མཉམ་མེད་ཇོ་བོ་རྗེ་དཔལ་
ལྡན་མར་མེ་མཛད་བོད་དུ་བྱོན། ཁོང་གིས་དབུ་མ་བདེན་གཉིས་ལ་
སོགས་མཛད། ནག་ཚོ་ལོ་ཙཱ་བས་དབུ་མ་འཇུག་པ་བསྒྱུར་ཅིང་འདི་
ཞལ་གསལ་བའི་འགྱུར་ལེགས་ཤོས་སུ་འདུག། གློག་སྐྱ་ཤེས་རབ་
བརྩེགས་ཀྱིས་ཀྱང་དབུ་མ་འཇུག་པ་བསྒྱུར། ལྷག་པར་པ་ཚབ་ལོ་ཙཱ་
བ་ཉི་མ་གྲགས་ཁ་ཆེར་བྱོན་ནས་ལོ་ཉི་ཤུ་རྩ་གསུམ་ལ་བཞུགས།
པཎྜི་ཏ་ས་ར་ཧ་ཏེ། ཧ་སུ་མ་ཏི། ཀ་ན་ཀ་ཝརྨ་རྣམས་ལས་སྦྱངས་པ་
མཐར་སོན་མཛད། ཀ་ན་ཀ་ཝརྨ་བོད་དུ་སྤྱན་དྲངས་ཏེ་དབུ་མའི་
གཞུང་རྣམས་བསྒྱུར་བས་སློབ་མ་པ་ཚབ་བུ་བཞི་ལ་སོགས་བྱུང༌།
པ་ཚབ་བུ་བཞི་ནི་གཙང་པ་སེར་བོ། རྨ་བྱ་བྱང་ཡེ། དར་ཡོན་ཏན་
གྲགས༑ ཞང་ཐང་སག་པ་ཡེ་ཤེས་འབྱུང་གནས་བཅས་སོ། །བུ་
བཞི་ལ་བརྩི་ཚུལ་མི་འདྲ་བ་ཡོད། པཎྜི་ཏ་ཧ་སུ་མ་ཏིའི་སློབ་མ་ཛ་ཡ་
ཨ་ནན་ཏས་དབུ་མ་འཇུག་པ་ལ་འགྲེལ་བཤད་མཛད་ཅིང་དེས་ཁུ་

ལོ་ཙཱ་བ་མདོ་སྡེ་འབར་ལ་དབུ་མ་ཐལ་འགྱུར་བའི་ལུགས་བཤད།
དེས་གཙང་ནག་པ་བརྩོན་འགྲུས་སེང་གེ་ལ་བཤད། དེས་རྨ་བྱ་བྱང་
བརྩོན་ལ་བཤད། འདིས་དབུ་མ་རྩ་ཤེས་ལ་འགྲེལ་བ་མཛད་ཅིང་དེ་
དག་ལས་གངས་རིའི་ཁྲོད་འདིར་དབུ་མའི་བསྟན་པ་ཤིན་ཏུ་དར་རོ།།
སྤྱིར་བོད་འདིར་དབུ་མའི་བསྟན་པ་འཛིན་པ་ལ་སྔ་རབས་པ་དང་ཕྱི་
རབས་པ་གཉིས་སུ་བྱུང་སྟེ། ཀུན་མཁྱེན་མི་ཕམ་རྒྱ་མཚོའི་ཞལ་ནས།
རྒྱལ་བའི་དབང་པོ་ཀློང་ཆེན་རབ་འབྱམས་སོགས། །སྔ་རབས་
མཁས་པའི་ལེགས་བཤད་ཚུལ་ཡོད་ལ། །རྒྱལ་བ་གཉིས་པ་བློ་
བཟང་གྲགས་པ་སོགས། །ཕྱི་རབས་མཁས་པའི་ལེགས་བཤད་
ལུགས་ཀྱང་མཆིས། །ཞེས་གསུངས། དེ་ལས་རི་བོ་དགེ་
ལྡན་པ་མ་གཏོགས་གཞན་རྣམས་ཀྱིས་ལྟ་བ་སྤྲོས་བྲལ་དུ་བསྒྲུབས།
ཕྱི་རབས་པ་དག་གིས་བདེན་སྟོང་མེད་དགག་ཉིད་རྩལ་འདོན་
མཛད་དེ་རྗེ་རིན་པོ་ཆེའི་རྩ་ཊཱིཀ་དང་འཇུག་འགྲེལ་སོགས་སུ་གསལ།
རྗེས་འབྲངས་མཁས་གྲུབ་ཐམས་ཅད་མཁྱེན་པ་དང་རྒྱལ་ཚབ་རྗེ་
དང་ཡིག་ཆ་འཛིན་པ་བཞི་སོགས་བྱུང་ནས་སོ་སོས་གཞུང་མང་དུ་
མཛད་༑ དེ་ལྟ་ནའང་རྗེ་བདག་ཉིད་ཆེན་པོའི་དགོངས་པ་མཐར་ཐུག་
ལ་ལྟ་བ་སྤྲོས་བྲལ་དུ་བཞེད་པ་རེད་མདའ་བ་ལ་ཕུལ་བའི་ཤོག་དྲིལ་
སོབ།ས་ལས་གསལ་ཞིང་རྗེས་འབྲངས་རྣམས་ཀྱི་ནང་ནའང་དེ་

བཞིན་དུ་བཞེན་མཁན་ཤིན་ཏུ་མང་པ་སོ་སོའི་ཡིག་འཇོག་ལ་བལྟས་
ན་གསལ་ལོ། །དཔལ་ལྡན་ས་སྐྱ་བའི་རེད་མདའ་བ་གཞོན་ནུ་
བློ་གྲོས་ཀྱིས་རྩ་འཇུག་བཞི་གསུམ་ལ་འགྲེལ་བ་མཛད། རོང་སྟོན་
ཤེས་བྱ་ཀུན་གཟིགས་དང་གོ་ཤཱཀ་སྟག་གསུམ་སོགས་ཀྱིས་དབུ་
མའི་གཞུང་འགྲེལ་མང་དུ་མཛད་དེ་ལྟ་བ་སྤྲོས་བྲལ་དུ་བསྒྲུབས།
བཀའ་བརྒྱུད་པའི་ཀརྨ་རང་བྱུང་རྡོ་རྗེས་བོད་དུ་གཞན་དབུ་མའི་
སྲོལ་དང་པོར་ཕྱེས། མི་བསྐྱོད་རྡོ་རྗེ་མཆོག་གིས་དབུ་མ་འཇུག་པའི་
འགྲེལ་བ་མཛད། གནས་ལྔ་རིག་པའི་པཎྜི་ཏ་ཀརྨ་ངག་དབང་ཡོན་
ཏན་རྒྱ་མཚོས་ཀྱང་གཞུང་དག་ཏུ་དབུ་མའི་དཀའ་གནས་མང་དུ་
བཤད་དོ། །ཇོ་ནང་ཀུན་མཁྱེན་ཤེས་རབ་རྒྱལ་མཚན་མཆོག་
གིས་དབུ་མ་ངེས་དོན་རྒྱ་མཚོ་མཛད་ཅིང་། ཏཱ་ར་ནཱ་ཐས་ཀྱང་དབུ་
མའི་གཞུང་མཛད་དེ་འདི་གཉིས་ཀྱིས་གཞན་སྟོང་གི་སྲོལ་ཤིན་ཏུ་
གསལ་བར་ཕྱེས་སོ། །སྔ་འགྱུར་རྙིང་མ་པ་ལ་མཚོན་ན་རོང་ཟོམ་
མ་ཧཱ་པཎྜི་ཏས་ཐེག་ཆེན་ཚུལ་འཇུག་མཛད་ཅིང་འདིའི་ནང་དུ་དབུ་
མའི་དཀའ་བའི་གནས་བཤད་ཡོད། འདི་ལ་ཀུན་མཁྱེན་མི་ཕམ་རྒྱ་
མཚོས༑ འཕགས་ཡུལ་དཔལ་ལྡན་ཟླ་བ་དང༌། །བོད་ན་རོང་
ཟོམ་ཆོས་བཟང་གཉིས། །དགོངས་པ་གཅིག་དང༌ དབྱངས་
གཅིག་གིས། །ཀ་དག་སྟོང་པ་ཆེན་པོ་བསྒྲུབས། །ཞེས་

གསུངས། ཆོས་ཀྱི་རྒྱལ་པོ་ཀུན་མཁྱེན་ཀློང་ཆེན་རབ་འབྱམས་
ཀྱིས་རྩ་འཇུག་བཞི་གསུམ་ལ་འགྲེལ་བ་མཛད་མོད་དེང་དུས་མི་
སྣང་ལ། འོན་ཀྱང་གྲུབ་མཐའ་མཛོད་དང་ཡིད་བཞིན་མཛོད་སེམས་
ཉིད་ངལ་གསོའི་འགྲེལ་བ་སོགས་སུ་དབུ་མའི་དཀའ་གནས་ཟབ་
ཅིང་རྒྱས་པ་བཀྲལ་ཡོད། དེ་ལ་ཟབ་མོ་ལྟ་བའི་སྲོལ་ཇི་ལྟར་བརྒྱུད་
ཚུལ་ནི། སེམས་ཉིད་ངལ་གསོའི་དོན་ཁྲིད་ལས། སངས་རྒྱས།
འཇམ་དབྱངས་༑ འཕགས་པ་ཀླུ་སྒྲུབ། ཟླ་བ་གྲགས་པ། རིག་པའི་
ཁུ་བྱུག ཀུ་ས་ལི་ཆེ་བ། ཆུང་བ། ཇོ་བོ་རྗེ། བལ་བོ་ཐང་བ་ཛ། ཨ་
བྱཱ་ཀ་ར། བྱང་ཆུབ་སེམས་དཔའ་ཟླ་བ་རྒྱལ་མཚན། གྲོ་ལུང་པ་ཆེན་
པོ། སྤྱི་བོ་ལྷས་པ་བྱང་ཆུབ་འོད། རྨ་ཤཱཀྱ་སེང་གེ མཆིམས་ནམ་
མཁའ་གྲགས། མཁན་པོ་སྨོན་ཚུལ། སློབ་དཔོན་བྱང་ཆུབ་གྲུབ།
སློབ་དཔོན་གཞོན་ནུ་རྡོ་རྗེ། དེས་བསམ་ཡས་པ་ངག་གི་དབང་པོ་
ལའོ། །ཞེས་གསུངས་སོ། །རིག་འཛིན་འཇིགས་མེད་གླིང་
པས་མདོ་སྔགས་ཡོངས་སུ་རྫོགས་པའི་གཞུང་ཡོན་ཏན་མཛོད་རྩ་
འགྲེལ་མཛད་ཅིང་དེ་ལ་ཕྱིས་སུ་འགྲེལ་བ་མང་དུ་བྱུང་། ཁྱད་པར་དུ་
ཕྱོགས་ཐམས་ཅད་ལས་རྣམ་པར་རྒྱལ་བའི་མ་ཧཱ་པཎྜི་མི་ཕམ་འཇམ་
དབྱངས་རྣམ་རྒྱལ་རྒྱ་མཚོ་མཆོག་གིས་སྐུ་ན་ཤིན་ཏུ་ཆུང་ངུའི་དུས་སུ་
ངེས་ཤེས་རིན་པོ་ཆེའི་སྒྲོན་མེ་མཛད། གཞན་ཡང་དབུ་མ་རྒྱན་གྱི་

རྣམ་བཤད་འཇམ་དབྱངས་བླ་མ་དགྱེས་པའི་ཞལ་ལུང་། དམ་ཆོས་
དོགས་སེལ། ཤེར་འགྲེལ་ཀེ་ཏ་ཀ བརྒལ་ལན་ཉིན་བྱེད་སྣང་བ།
རིགས་ལམ་རབ་གསལ་དེ་ཉིད་སྣང་བྱེད། སྟོང་ཐུན་རྣམ་གཉིས།
གཞུང་སྤྱིའི་དཀའ་གནད་སོགས་མཛད་དེ་སྔ་འགྱུར་དབུ་མའི་ཟབ་
གནད་ཤིན་ཏུ་གསལ་བར་བྱས་སོ། །མཁན་ཆེན་ཀུན་བཟང་
དཔལ་ལྡན་གྱིས་བཤད་རྒྱུན་སྤེལ་ཅིང་ངེས་ཤེས་སྒྲོན་མེའི་འགྲེལ་
བ་དང་བྱང་ཆུབ་སེམས་དཔའི་སྤྱོདཔ་ལ་འཇུག་པའི་འགྲེལ་བ་མཛད།
རྒྱ་སྐོང་གཞན་དགའ་རིན་པོ་ཆེས་ཀྱང་རྩ་ཤེར་འཇུག་པ་བཞི་བརྒྱ་པ་
དང་རིགས་ཚོགས་གཞན་རྣམས་ལ་འགྲེལ་བ་མཛད་ཅིང་བཤད་
པའི་བཀའ་བབ་ཏུ་གྲགས་སོ། །གླག་བླ་བསོད་ནམས་ཆོས་
འགྲུབ་ཀྱིས་རིན་ཆེན་ཕྲེང་བ་སོགས་ལ་འགྲེལ་བ་མཛད། མཁན་
ཆེན་ཀུན་དཔལ་གྱི་སློབ་མ་བོད་སྤྲུལ་མདོ་སྔགས་བསྟན་པའི་ཉི་མ་
མཆོག་གིས་ལྟ་གྲུབ་ཤན་འབྱེད་རྩ་འགྲེལ་དང་བཞི་བརྒྱ་པ་སོགས་
ལ་འགྲེལ་བ་མཛད་ཅིང་འདི་གཉིས་ཀྱིས་ཀུན་མཁྱེན་མི་ཕམ་རྒྱ་
མཚོའི་རང་ལུགས་རྩལ་འདོན་བྱས། མཁས་དབང་དགེ་འདུན་ཆོས་
འཕེལ་གྱི་གསུང་ལ་གཞི་བྱས་ཏེ་ཉག་ཟླ་བ་བཟང་པོས་ཟིན་བྲིས་ཀླུ་
སྒྲུབ་དགོངས་རྒྱན་མཛད། འདི་ལ་ཕྱིས་སུ་མཁས་པར་རློམ་པ་དང་
མཁས་པ་མིན་པ་མང་པོས་དགག་པ་མང་དུ་བརྗོད་མོད་གནད་དུ་

ཁེལ་བའི་དགག་པ་མི་སྣང་སྟེ་འདིར་མ་སྤྲོས་སོ། །དེ་དག་ནི་
མཚོན་ཙམ་སྟེ་གྲུབ་མཐའ་སོ་སོའི་མཁས་པས་མཛད་པའི་དབུ་མའི་
གཞུང་ཞིབ་པར་བགྲང་གིས་མི་ལང་ངོ༌། །དབུ་མ་རང་རྒྱུད་པའི་
གྲུབ་མཐའ་ནི་སློབ་དཔོན་ལེགས་ལྡན་འབྱེད་ཀྱིས་མདོ་སྡེ་སྤྱོད་པའི་
དབུ་མའི་ཤིང་རྟའི་སྲོལ་དང་པོར་ཕྱེས་ཏེ་དར་བ་ཡིན་ལ། ཁོང་ལྷོ་
ཕྱོགས་མ་ལུ་རར་རྒྱལ་རིགས་སུ་སྐུ་འཁྲུངས། སློབ་དཔོན་དགེ་
འདུན་སྲུང་བ་ལས་ཀླུ་སྒྲུབ་ཀྱི་མན་ངག་མནོས། ཕྱག་ན་རྡོ་རྗེའི་ཞལ་
མཐོང་ཞིང་ཏིང་ངེ་འཛིན་ཁྱད་པར་ཅན་དང་རིལ་བུའི་དངོས་གྲུབ་
བསྒྲུབས་ཏེ་གྲུབ། རྩ་བ་ཤེས་རབ་ལ་ཚིག་གི་འགྲེལ་བ་ཤེས་རབ་
སྒྲོན་མེ་དང་དོན་གྱི་འགྲེལ་བ་དབུ་མ་སྙིང་པོ་དང་འགྲེལ་བ་རྟོག་གེ་
འབར་བ་དང་དབུ་མ་རིན་ཆེན་སྒྲོན་མེ་སོགས་མཛད། ཕྱིས་སུ་སྔ་མ་
ལ་སློབ་དཔོན་སྤྱན་རས་གཟིགས་བརྟུལ་ཞུགས་ཀྱིས་འགྲེལ་བཤད་
མཛད༑ ལེགས་ལྡན་འབྱེད་ཀྱི་སློབ་མ་སློབ་དཔོན་དཔལ་སྦས་ཀྱིས་
དེ་ཁོ་ན་ཉིད་ལ་འཇུག་པ་རྩ་འགྲེལ་མཛད། དེའི་སློབ་མ་ཡེ་ཤེས་
སྙིང་པོ་ནི་ཨོ་ཊི་བི་ཤར་སྐུ་འཁྲུངས། བྷཾ་ག་ལའི་ཡུལ་དུ་སློབ་དཔོན་
དཔལ་སྦས་བསྟེན་ཏེ་ལེགས་ལྡན་འབྱེད་ཀྱི་སྲོལ་བཟུང་། ཡིད་
བཞིན་ནོར་བུའི་འཁོར་ལོས་བསྒྱུར་བ་ཞལ་གཟིགས་ཤིང་མངོན་
ཤེས་དང་ལྡན། མདོ་སྡེ་དུ་མ་ཐུགས་ནས་འདོན་ཞིང་མུ་སྟེགས་

རྣམས་ཕམ་པར་མཛད། དབུ་མ་བདེན་གཉིས་རྩ་འགྲེལ་མཛད།
དེའི་སློབ་མ་ཞི་བ་འཚོ་ནི་རྒྱ་གར་ཤར་ཕྱོགས་ཟ་ཧོར་རྒྱལ་པོའི་སྐུ་
བལྟམས༑ མདོ་རྒྱུད་དུ་མ་ནས་ལུང་གིས་བསྟན། མཁས་བཙུན་
བཟང་གསུམ་དང་གྲུབ་པའི་རྣལ་ཐར་ཕུལ་དུ་བྱུང་བ་མངའ། སུས་
ཀྱང་གདུལ་དཀའ་བ་བོད་དུ་ཕེབས་ནས་བསྟན་པ་འདི་ལས་ཕྱི་རོལ་
ཏུ་གྱུར་པའི་བོན་གྱི་ཚོགས་རྣམས་རིགས་པས་ཚར་བཅད། སད་མི་
མི་བདུན་རབ་ཏུ་བྱུང་སྟེ་བསྟན་རྩ་འདུལ་བའི་སྲོལ་བཏོད། དབུ་མ་
རྒྱན་རྩ་འགྲེལ་མཛད་དེ་རྣལ་འབྱོར་སྤྱོད་པའི་དབུ་མའི་ཤིང་རྟའི་
སྲོལ་ཕྱེས། དེའི་སློབ་མ་ཀ་མ་ལ་ཤི་ལས་སྒོམ་རིམ་ཐོག་མཐའ་བར་
གསུམ་དང་དབུ་མ་སྣང་བ་མཛད། འདི་གསུམ་རྒྱ་གར་ཤར་ཕྱོགས་
ཀྱི་ཡིན་པས་རང་རྒྱུད་ཤར་གསུམ་མཁན་པོ་ཞེས་སུ་གྲགས་སོ། །
མཁན་ཆེན་གྱི་ལུགས་འདི་ལ་དབུ་མ་རྒྱན་གྱི་རྣམ་བཤད་ལས། ཤིང་
རྟ་ཆེན་པོ་འདིའི་རང་ལུགས་སྐྱོང་བ་ཡང་། འཕགས་ཡུལ་དུ་སློབ་
དཔོན་སེང་གེ་བཟང་པོ། ཀ་མ་ལ་ཤཱི་ལ། ཆོས་ཀྱི་བཤེས་གཉེན་ལ་
སོགས་པ་དང་། གཞན་ཡང་པཎྜི་ཏ་རྣམས་ལས་མང་ཤོས་ཤིག་ཡིན་
ལ༑ ཡེ་ཤེས་ཞབས། འཕགས་གྲོལ་སྡེ། སེང་བཟང་། ཨ་བྱཱ་ཀ་ར་
སོགས་ཀྱིས་ཤེར་ཕྱིན་གྱི་ལྟ་བ་འདི་ཁོ་ན་ལྟར་གཏན་ལ་ཕབ་པར་
མཛད༑ དེ་ལས་འཕགས་གྲོལ་སོགས་སློབ་དཔོན་འདིའི་སྔོན་དུ་

རྣལ་འབྱོར་སྤྱོད་པའི་དབུ་མ་བཞེད་མཁན་འགའ་ཙམ་ཡོད་ཀྱང༌།
དངོས་སུ་ཕྱི་དོན་མེད་པར་རྣམ་རིག་པའི་ཚུལ་དང་མཐུན་པར་དབུ་
མའི་ཤིང་རྟའི་སྲོལ་ཕྱེ་བ་པོ་ནི་སློབ་དཔོན་འདི་ཡིན་པར་མཁས་
དབང་ཐམས་ཅད་མགྲིན་གཅིག་ཏུ་བཞེད་ལ། དེ་ལྟར་རིགས་པས་
ཀྱང་འགྲུབ་པ་རྒྱ་གཞུང་རྣམས་ལ་བལྟས་པས་ཤེས་སོ། །དེས་ན་
ཀླུ་སྒྲུབ་ཡབ་སྲས་གཞུང་ཕྱི་མོའི་དབུ་མ་དང༌། ཟླ་བ་གྲགས་པ་ཐལ་
འགྱུར་དང༌། ལེགས་ལྡན་འབྱེད་མདོ་སྡེའི་དབུ་མ་དང༌ ། སློབ་
དཔོན་འདི་རྣལ་འབྱོར་སྤྱོད་པའི་དབུ་མའི་ཤིང་རྟའི་སྲོལ་འབྱེད་ཡིན་
པར་བཤད་དོ། །བོད་དུ་སྔ་རབས་པ་ཕལ་མོ་ཆེ་དང་། ཁྱད་པར་
ལུགས་འདི་གཙང་མར་འཛིན་པ་རྔོག་ལོ་ཆེན་པོ། ཕྱུ་བ་ཆོས་སེང་
རོང་སྟོན་ཆོས་རྗེ་ལ་སོགས་པ་ཡིན་ལ། འདིའི་འཆད་ཉན་ཡང་རྗེ་
ཡབ་སྲས་ཀྱི་སྐུ་དུས་ཀྱི་བར་དུ་རྒྱ་ཆེར་བྱུང་བར་བཤད་ལ། རྗེ་
བརྒྱུད་འཛིན་དང་བཅས་པས་ཤིན་ཏུ་ཐུགས་གཙིགས་ཆེ་ཞིང་ཟིན་
བྲིས་སོགས་ཅི་རིགས་མཛད། གཞན་ཡང་ཆོས་རྗེ་ས་པཎ་སོགས་
དབུ་མར་སྨྲ་བ་ཀུན་ཀྱིས་ཞི་འཚོ་ཡབ་སྲས་ཀྱི་གསུང་ཐུགས་ཀྱི་
བཅུད་དུ་མཛད། ཅེས་གསུངས་སོ། །ཁྱད་པར་ཆོས་རྒྱལ་ཆེན་
པོའི་ཐུགས་བསྐྱེད་དུས་སུ་སྨིན་པའི་དབང་གིས་འཇམ་དབྱངས་
མཁྱེན་བརྩེ་དབང་པོས་སློབ་དཔོན་ཀ་མ་ལ་ཤཱི་ལ་ལས་དབུ་མ་རྒྱུན་

གྱི་བཤད་རྒྱུན་དག་སྣང་ཉེ་བརྒྱུད་དུ་གསན་ནས་ཐམས་ཅད་མཁྱེན་
པ་མི་ཕམ་རྒྱ་མཚོ་ལ་བསྩལ། དེ་ཉིད་ཀྱིས་འགྲེལ་ཆེན་གྱིས་བཀྲལ་
ཏེ་སྤེལ་བར་མཛད་པས་ཕྱོགས་འདིར་བསྐལ་བ་བཟང་པོའི་དུས་
སྟོན་གསར་དུ་ཤར་བ་ལགས་སོ། །
དེ་ལྟར་ཟབ་མོ་དབུ་མ་དར་བའི་གཏམ། །
མདོ་ཁམསརི་བོ་རྩེ་ལྔའི་གནསམཆོགཏུ། །
ས་ཡོས་ནག་པ་ཟླ་བའི་ཚེས་བཅུ་ལ། །
སོར་མོའི་འདུ་བྱེད་གཡོ་བའི་རྐྱེན་ལས་བྱུང་།
ཞེས་དབུ་མའི་དར་ཚུལ་བསྡུས་པ་འདི་ནི་སྤྱི་ལོ༡༩༩༩ལོའི་ཟླ༤ཚེས༢༤ལ་བསྟན་
འཛིན་ལྷག་པས་བྲིས་པ་འདིས་ཀྱང་མཉམ་མེད་ཐུབ་པའི་བསྟན་པ་རིན་པོ་ཆེ་
ཕྱོགས་དུས་ཀུན་ཏུ་དར་ཞིང་རྒྱས་པའི་རྒྱུར་གྱུར་ཅིག་གུ །དགེའོ།། །།

༄༅། །ཀུན་བཏགས་དང་ལྷན་སྐྱེས་ཀྱི་དཔྱད་པ་
བློ་གསལ་རྣ་རྒྱན་ཞེས་བྱ་བ་བཞུགས་སོ། །
ན་མོ་གུ་རུ་ཤཱཀྱ་མུ་ན་ཡེ། །
མི་འཕྲོག་ཤེས་རབ་རལ་གྲིའི་སྣང་བ་ཡིས། །
ཀུན་རྨོངས་སྲིད་པའི་མུན་པ་འཇོམས་པའི་ལྷ། །
འཇམ་དཔལ་དབྱངས་ཞེས་གྲགས་པ་གང་དེ་ཡིས། །
གཟུངས་སྤོབས་འདབ་མ་འབུམ་དུ་གྲོལ་བར་མཛོད། །
དེ་ལ་སྤྱིར་ཐེག་ཆེན་ལམ་གྱི་སྤང་བྱ་ཀུན་བཏགས་དང་ལྷན་སྐྱེས་ཀྱི་
དོན་སྔོན་གྱི་སློབ་དཔོན་རྣམས་ཀྱིས་གསལ་ཁ་ཆེར་མ་བཏོད་པའི་
དབང་གིས་མཁས་པ་མང་ཞིག་གིས་འདི་ཡིན་དང་དེ་མིན་སྣ་ཚོགས་
སུ་སྨྲ་བ་ནི། མཁས་དབང་དགེ་འདུན་ཆོས་འཕེལ་གྱི་ཞལ་ནས། མི་
མཐུན་རིགས་དྲུག་འགྲོ་བའི་རྒྱལ་ཁབ་འདིར། །བཅུ་ཡིས་འདོད་
པ་བརྒྱ་ཡིས་མི་འདོད་ཅིང་། །མི་ཡིས་མཐོང་བ་ལྷ་ཡིས་མི་
མཐོང་བས། །བདེན་རྫུན་ཚད་མའི་ཁྲིམས་ཐག་སུ་ཡིས་ཆོད། །
ཅེས་གསུངས་པ་ལྟར་གྱུར་པར་སྣང་ངོ༌། །དེ་ལྟ་ནའང་དེ་ཉིད་ཀྱི་
ཞལ་ནས། མི་མང་གང་ལ་དགའ་དེ་བདེན་པ་དང༌། །ཁ་མང་

གང་ལ་མཐུན་དེ་གྲུབ་མཐར་སྣང༌། །མི་རེའི་ཁོང་ན་མི་མཐུན་
ཚད་མ་རེ། །དེ་ཡི་རྒྱབ་སྐྱོར་རྡོ་རྗེའི་བཀའ་ལུང་རེ། །ཞེས་
གསུངས་པའི་དོན་ལྟར་འདིར་ཀུན་མཁྱེན་ཀློང་ཆེན་རབ་འབྱམས།
འཇམ་དབྱངས་མི་ཕམ་རྒྱ་མཚོ། །ཨོ་རྒྱན་འཇིགས་མེད་ཆོས་ཀྱི་
དབང་པོ་རྣམས་ཀྱི་དགོངས་བཞེད་གཞིར་བྱས་ཏེ་རང་བློ་དང་འཚམ་
པར་མདོར་བསྡུས་སུ་བརྗོད་ན། ངོ་བོ་ངོས་འཛིན། སྤང་པའི་ས་
མཚམས༑ དེ་ལ་རྩོད་པ་སྤང་བའོ། །དང་པོ་ལ། ཀུན་བཏགས་
དང་ལྷན་སྐྱེས་སྤྱིའི་ངོ་བོ། བྱེ་བྲག་གང་ཟག་གི་བདག་འཛིན་ཀུན་
བཏགས་དང་ལྷན་སྐྱེས་སོ། །དང་པོ་ནི། སྒྲིབ་པ་གང་ཞིག་གྲུབ་
མཐས་བཏགས་པ་ཐམས་ཅད་དང་། དེ་མ་གཏོགས་པའི་ཐོག་མེད་
ནས་རྒྱུད་ལ་ཞུགས་པའི་སྒྲིབ་བ་ཐམས་ཅད་ལྷན་སྐྱེས་ཏེ། དབུ་མ་
རྒྱུན་གྱི་རྣམ་བཤད་འཇམ་དབྱངས་བླ་མ་དགྱེས་པའི་ཞལ་ལུང་ལས།
འདིར་གྲུབ་མཐས་བཏགས་པའི་དངོས་པོ་རྣམས་བཀག་པར་མཛད་
པས་ཐོག་མེད་ནས་གོམས་པ་བདག་འཛིན་ལྷན་སྐྱེས་ལ་གནོད་ཚུལ་
ཇི་ལྟར་ཡིན་སྙམ་ན། གཞུང་འདིར་རང་གཞན་གྱི་སྡེ་བས་འདོད་པ།
རྟག་དངོས། འདུས་མ་བྱས། གང་ཟག ཁྱབ་པ། རིགས་པ། ཕྲ་བ།
ཤེས་པ་རྣམས་ཆོས་ཅན་དུ་བཟུང་བས་དེ་རྣམས་སུ་རྟག་མི་རྟག ཕྱི་
དང་ནང་། ཡུལ་ཡུལ་ཅན། ཁྱབ་མ་ཁྱབ། རགས་པ་ཕྲ་བ། ཤེས་བྱ་

ཤེས་པ་སོགས་འདུས་བྱས་འདུས་མ་བྱས་ཀྱི་ཆོས་ཀུན་འདུ་བ་ཡིན་
པས་དེ་རྣམས་རིགས་པས་བདེན་མེད་དུ་གྲུབ་ན་དེས་བདག་འཛིན་
ལྷན་སྐྱེས་གཉིས་པོ་དྲུངས་ནས་འབྱིན་ནུས་ཏེ། ཞེས་སོགས་དང༌།
ཡང་དེ་ཉིད་ལས། དེས་ན་ཀུན་བཏགས་དང་ལྷན་སྐྱེས་ཀྱི་
གཟུང་ཡུལ་རྣམས་བསྡོམས་ཏེ་ཆོས་ཅན་དུ་མཛད་པ་སྟེ། འཇིག་རྟེན་
གནོད་མེད་ཀྱི་ཤེས་པ་ལ་སྣང་བའི་དངོས་པོ་ཙམ་དུ་མ་ཟད་ཕྱི་རོལ་
པས་ཀུན་ཏུ་བཏགས་པ་སོགས་ཀྱང་བསྡུ་བའི་ཆེད་དུ་ཡིན་ནོ། །
།ཞེས་དོགས་པ་དང་དོགས་ལན་གྱིས་བསྟན་ཅིང་། དཔལ་སྤྲུལ་རིན་
པོ་ཆེའི་གསུང་རྒྱུན་ལའང་འདི་བཞིན་དུ་སྣང་ངོ༌། །མཁས་པ་
གཞན་གྱིས་གཞུང་ནའང་ངོས་འཛིན་འདི་བཞིན་མཛད་འདུག་སྟེ་
འདིར་ལུང་དྲངས་བར་མ་བྱས་སོ། །གཉིས་པ་ནི། འཕགས་པ་
ཐོགས་མེད་ཀྱིས་མཛད་པའི་རྣམ་པར་གཏན་ལ་དབབ་པ་བསྡུ་བ་
ལས་༑ འཇིག་ཚོགས་ལ་ལྟ་བ་ནི་གཉིས་ཏེ། ལྷན་ཅིག་སྐྱེས་པ་དང་
ཀུན་བཏགས་པའོ། །དེ་ལ་དང་པོ་ནི་བྱིས་པ་སོ་སོའི་སྐྱེ་བོ་
ཐམས་ཅད་དང་ཐ་ན་བྱ་དང་རི་དྭགས་རྣམས་ཀྱིའང་ཡིན་ནོ། །
གཉིས་པ་ནི་གཞན་མུ་སྟེགས་པ་རྣམས་ཀྱི་ཡིན་པར་བལྟའོ། །
ཞེས་དང་། འཇུག་པའི་འགྲེལ་བཤད་ལས་ཀྱང་། དམ་པ་མ་ཡིན་
པའི་ཆོས་མཉན་པ་ལ་སོགས་སྔོན་དུ་འགྲོ་བ་ཅན་ནི་བཏགས་པའོ། །

རལྷན་ཅིག་སྐྱེས་པའི་འཇིག་ཚོགས་ལ་ལྟ་བ་ནི། བདེ་བར་གྱུར་ཅིག་
སྡུག་བསྔལ་བར་མ་གྱུར་ཅིག་སྙམ་པའི་སྲེད་པ་དང་ལྡན་པའོ། །
ངའོ་སྙམ་པའི་བློ་གྲོས་གང་དེ་ནི་ལྷན་སྐྱེས་འཇིག་ཚོགས་ལྟ། ཞེས་
གསུངས་ཤིང་། ཀུན་མཁྱེན་མི་ཕམ་པའི་རིགས་ལམ་རབ་གསལ་དེ་
ཉིད་སྣང་བྱེད་དུ། བདག་ཏུ་འཛིན་པའི་ང་རྒྱལ་འདི་ལ་རྟག་གཅིག་
རང་དབང་ཅན་སོགས་སུ་འཛིན་པའི་ཀུན་བཏགས་དང་། དེ་འཕེལ་
བྱེད་བདག་འཛིན་ལྷན་སྐྱེས། ཞེས་དང་། གཞན་ཡང་དབུ་མ་རྒྱན་
གྱི་རྣམ་བཤད། ཤེར་འགྲེལ་ཀེ་ཏ་ཀ བརྒལ་ལན་ཉིན་སྣང་
རྣམས་ནའང་དོན་འདི་བཞིན་སྣང་བ་རྣམས་ལ་བརྟེན་ན་འཇིག་ལྟ་
ཀུན་བཏགས་ནི་གྲུབ་མཐའ་ངན་པ་ཕྱི་རོལ་པས་བཏགས་པའི་གང་
ཟག་གི་བདག་འཛིན་དང༌། ལྷན་སྐྱེས་ནི་དེ་མ་ཡིན་པའི་གང་ཟག་
གི་བདག་འཛིན་དུ་ཤེས་སོ། །དེ་ལྟ་ན་ནང་བའི་གནས་མ་བུས་
བརྗོད་དུ་མེད་པའི་བདག་ཁས་ལེན་པ་དེ་གང་ཟག་གི་བདག་འཛིན་
ཀུན་བཏགས་མ་ཡིན་པར་འགྱུར་རོ་ཞེ་ན། སྐྱོན་མེད་དེ། ལྟ་བ་དེ་ཕྱི་
རོལ་པའི་གྲུབ་མཐའི་དབང་གིས་བྱུང་བ་ཡིན་པས་སོ། །དེ་ལ་
རྩོད་སྤོང་ནི། འདིར་ཀུན་བཏགས་གྲུབ་མཐས་སྒྲོ་བཏགས་ཙམ་ལ་
མི་འཇོག་སྟེ། བསྡུ་བ་དང་འཇུག་པའི་འགྲེལ་བཤད་ལས། གྲུབ་
མཐའ་ངན་པས་བཏགས་པ་དང་དམ་པ་མ་ཡིན་པའི་ཆོས་མཉན་པ་

སྔོན་དུ་འགྲོ་བར་མ་བཤད་དམ་ཞེ་ན། དེ་ནི་འཇིག་ལྟ་ལྟ་བུའི་ཀུན་
བཏགས་ཀྱི་དབང་དུ་བྱས་པ་ཡིན་པར་གོང་དུ་དྲངས་ཟིན་པ་ལྟར་ལ།
དཔལ་སྤྲུལ་རིན་པོ་ཆེའི་ཡོན་ཏན་མཛོད་ཀྱི་དཀའ་འགྲེལ་དུ། གྲུབ་
མཐའ་ངན་པས་གསར་དུ་བཏགས་པ་ཞེས་གསུངས་པའང་འཇིག་
མཐར་ལྟ་བུ་བྱེ་བྲག་ལས་ཀུན་བཏགས་སྤྱིའི་དབང་དུ་བྱས་པ་མིན་
པར་ཤེས་དགོས་སོ། །གཉིས་པ་སྤང་པའི་ས་མཚམས་ནི། སྒྲིབ་
གཉིས་ཀུན་བཏགས་རྣམས་མཐོང་སྤངས་ཡིན་ལ། ལྷན་སྐྱེས་ནི་
སྒོམ་ལམ་ཁོ་ནས་སྤང་བྱ་ཡིན་ཏེ། འཇུག་པའི་འགྲེལ་བཤད་ལས།
དེ་ལ་ལྷན་སྐྱེས་ནི་འཇིག་ཚོགས་ལ་ལྟ་བ་དང་། མཐར་འཛིན་པའི་
ལྟ་བ་ནི་མཐོང་བས་སྤང་བར་བྱ་བ་མ་ཡིན་ཏེ། ཐོག་མ་མེད་པ་ནས་
གོམས་པ་ཡིན་པས་ལྷན་ཅིག་སྐྱེས་པའི་འཇིག་ཚོགས་ལ་ལྟ་བ་
སོགས་ཡུན་རིང་ནས་གནས་པ་ཡིན་པས་སྒོམ་པའི་ལམ་ཁོ་ནས་
སྤང་བར་བྱ་བ་ཡིན་པས་སོ། །ཞེས་དང༌། ཐུབ་དགོངས་སུའང་།
ཕྱིན་ཅི་ལོག་པ་ནི་མཐོང་བ་ཙམ་ཁོ་ནས་སྤང་བའོ། །འཇིག་
ཚོགས་ལ་ལྟ་བ་ནི་ལྷན་ཅིག་སྐྱེས་པ་ནི། ཡུན་རིང་ནས་ཞུགས་པ་
ཉིད་ཀྱི་ཕྱིར། ཐོག་མེད་ནས་གོམས་པའི་ཕྱིར་གཉེན་པོ་སྒོམ་པའི་
ལམ་ཁོ་ནས་སྤོང་ངོ༌། །ཞེས་འཇིག་མཐར་ཀུན་བཏགས་མཐོང་
སྤང་དང༌། ལྷན་སྐྱེས་སྒོམ་ལམ་ཁོ་ནས་སྤོང་བར་བཤད་ཅིང་། རང་

ལུགས་ལ་སྒྲིབ་གཉིས་གཞན་ལའང་དེ་ལྟར་དུ་སྦྱར་ཤེས་པར་བྱ་སྟེ།
ཀུན་མཁྱེན་ཀློང་ཆེན་རབ་འབྱམས་ཀྱི་གྲུབ་མཐའ་མཛོད་ལས། དེ་
དག་ལས་ཉོན་སྒྲིབ་ཀུན་བཏགས་རྣམས་ནི་མཐོང་སྤང་ཡིན་ལ།
ལྷན་སྐྱེས་ནི་སྒོམ་སྤང་ཡིན་ནོ། །ཞེས་དང༌། དེ་ཉིད་ཀྱི་མཐོང་
སྤང་གི་མཚན་ཉིདལ། ཀུན་བཏགས་གང་ཞིག་མཐོང་ལམ་གྱི་
གནོད་བྱར་གྱུར་པའོ། །ཞེས་དང༌། ཀུན་མཁྱེན་མི་ཕམ་རྒྱ་
མཚོའི་ཤེར་འགྲེལ་ཀེ་ཏ་ཀ་ལས། སྤོང་ཚུལ་ཡང་ཐེག་ཆེན་མཐོང་
ལམ་དུ་སྒྲིབ་པ་གཉིས་པོ་ཀུན་བཏགས་ཀྱི་ཆ་སྤོང༌། དེ་ནས་རིམ་
བཞིན་སྒྲིབ་པ་གཉིས་ཀ་མཉམ་པར་སྤངས་ནས་ས་བརྒྱད་པར་ངར་
འཛིན་གྱི་རྒྱུ་བ་ལོག་པའི་སྟོབས་ཀྱིས་དག་ས་ལ་ཉོན་མོངས་པ་མེད་
ཀྱང་དེ་ཡན་ཆད་ཤེས་སྒྲིབ་འབའ་ཞིག་སློང་ཞེས་གསུངས་ཤིང༌།
གཞན་ཡང་དབུ་མ་རྒྱན་གྱི་རྣམ་བཤད། བརྒལ་ལན་ཉིན་སྣང༌།
སྡུད་པ་རྒྱན་སྦྱར། མཁས་པའི་ཚུལ་ལ་འཇུག་པའི་སྒོ། ཀུན་བཏུས་
ཀྱི་རྣམ་གྲངས་བཤད་པ་རྣམས་ནའང་ཀུན་བཏགས་མཐོང་སྤང་དང་
ལྷན་སྐྱེས་སྒོམ་སྤང་དུ་བཤད་དོ། །དཔལ་སྤྲུལ་ཨོ་རྒྱན་འཇིགས་
མེད་ཆོས་ཀྱི་དབང་པོའི་ཡོན་ཏན་མཛོད་ཀྱི་དཀའ་འགྲེལ་ལས་ཀྱང་།།
སྤོང་ཚུལ་ནི་མཐོང་སྤང་ཀུན་བཏགས་ཡིན་པས་བདེན་བཞིའི་རང་
བཞིན་མཐོང་བ་ཙམ་གྱིས་སྤོང་ལ། སྒོམ་སྤང་ལྷན་སྐྱེས་ཡིན་པས་

བདེན་པ་མཐོང་བ་ཙམ་གྱིས་སྤོང་མི་ནུས་པར་མཐོང་ཟིན་གོམས་
པར་བྱེད་པའི་སྒོ་ནས་རིམ་གྱིས་སྤང་དགོས་སོ། །ཞེས་གསུངས་
སོ༑ ༑མདོར་ན་མཐོང་སྤང་ཀུན་བཏགས་ཡིན་པར་བཤད་པ་
ལས་གྲུབ་མཐའ་ངན་པས་ཀུན་བཏགས་ཁོ་ན་ཡིན་པར་བཤད་པ་
མེད་ལ། མཐོང་སྤང་ལྷན་སྐྱེས་ཡོད་པར་བཤད་པའང་དེ་དག་གི་
དགོངས་པར་ཡིན་པར་ཡེ་མི་སྣང་ངོ༌། །གསུམ་པ་རྩོད་སྤོང་ལ།
དང་པོ་རིགས་པའི་རྩོད་སྤོང་ནི། ཐེག་ཆེན་མཐོང་ལམ་དུ་ཆོས་ཅན།
སྒྲིབ་པ་ལྷན་སྐྱེས་ཅུང་ཟད་ཅིག་སྤོང་པར་ཐལ། ལྷན་སྐྱེས་ཀྱི་བདག་
མེད་མངོན་སུམ་དུ་རྟོགས་པའི་ཕྱིར་ཞེ་ན། འོ་ན་ས་དང་པོར་ཆོས་
ཅན༑ ས་གཉིས་པ་སོགས་ཀྱི་སྤང་བྱ་ཅུང་ཟད་ཅིག་སྤོང་པར་ཐལ།
དེ་དག་གི་ཡུལ་རང་བཞིན་རྣམ་དག་གི་ཆ་ནས་སྟོང་ཉིད་དུ་རྟོགས་
པའི་ཕྱིར། མ་ཁྱབ་ཟེར་ན་སྔ་མ་ལའང་མ་ཁྱབ་པ་མཚུངས་སོ། །
འདི་ལ་དངོས་ལན་ནི། ཤེར་འགྲེལ་ལས། ལྷན་སྐྱེས་རྣམས་གཉེན་
པོ་རྒྱུད་ལ་གོམས་པས་རིམ་གྱིས་སྤོང་ཞིང་། ཞེས་གསུངས་པ་ལྟར་
ལྷན་སྐྱེས་རྣམས་ནི་ས་གཉིས་པ་སོགས་གོམས་པའི་ཡེ་ཤེས་མ་སྐྱེས་
ན་ཆོས་ཉིད་མཐོང་བ་ཙམ་གྱིས་སྤོང་མི་ནུས་ཏེ། སྤང་བྱ་ཕྲ་བ་ཡིན་
པས་སོ། །གཉིས་པ་ལུང་གི་རྩོད་སྤོང་ནི། མཁས་འཇུག་ལས།
འཇིག་ཚོགས་ལ་ལྟ་བ་རིའི་རྩེ་མོ་ཉི་ཤུ་སྟེ། དེ་དག་གི་རྩ་བ་བདག་

འཛིན་ལྷན་སྐྱེས་ལ་བརྟེན་ནས་ཀུན་བཏགས་པས་ན་ཡེ་ཤེས་རྡོ་རྗེས་
འཇིག་ལྟ་བཅོམ་པའི་ཚེ་ཐམས་ཅད་ཅིག་ཆར་དུ་འཇིག་པར་འགྱུར་
ཞིང་། ཞེས་གསུངས་ཤིང༌། དེའི་དོན་མཆན་འགྲེལ་ལས། རྩ་བ་
འཇིག་ལྟ་ལྷན་སྐྱེས་དེ་ཉིད་བཅོམ་པའི་ཚེ་རྩེ་མོར་གྱུར་པའི་ཀུན་
བརྟགས་ཀྱི་བདག་འཛིན་ཐམས་ཅད་ཅིག་ཆར་དུ་འཇིག་པར་འགྱུར།
ཞེས་གསུངས་པས་སོ་ཞེ་ན། ཕྱི་མ་དེ་ནི་མཁས་འཇུག་རྩ་བའི་
དགོངས་པ་མ་ཡིན་ཏེ། མཁས་འཇུག་ལས་ནི་དེ་ལ་མཐོང་བའི་སྤང་
བྱ་ནི་ཉོན་མོངས་ཀུན་བཏགས་རྣམས་ཏེ། ཞེས་པས་མཐོང་སྤང་
ཀུན་བཏགས་ལས་ལྷན་སྐྱེས་མི་བཞེད་པས་སོ། །དེས་ན་གཞུང་
དེའི་དགོངས་པ་དངོས་ནི་འཇིག་ལྟ་ཀུན་བཏགས་སྤྱིར་བཅོམ་པའི་
ཚེ་བྱེ་བྲག་ཉི་ཤུ་པོ་ཐམས་ཅད་དེ་དང་ལྷན་ཅིག་འཇིག་པར་འགྱུར་
ཞེས་པའི་དོན་དུ་འཆད་དོ། །འཇིག་ལྟ་ཀུན་བཏགས་ཡིན་ན་ཉི་
ཤུས་བསྡུས་པས་ཁྱབ་བམ་སྙམ་ན། མ་ཁྱབ་སྟེ། བདག་ཕུང་ཐ་དད་
དུ་འདོད་པའི་ཕྱོགས་འགའ་དང་བརྗོད་དུ་མེད་པའི་བདག་འདོད་པ་
ལྟ་བུའོ༑ སྣཡང་དབུ་མ་འཇུག་པའི་མཆན་འགྲེལ་ལས་ལྷན་
སྐྱེས་མཐོང་སྤང་དུ་གསུངས་པས་སོ་སྙམ་ན། དེའང་མ་ཁྱབ་སྟེ།
འདི་འཇུག་པའི་དགོངས་པ་མིན་པས་ཕྱིར་ཏེ། དེའང་འཇུག་པ་ལས།
ལྟ་རི་བདག་མེད་རྟོགས་པའི་རྡོ་རྗེ་ཡིས། །བཅོམ་བདག་གང་

དང་ལྷན་ཅིག་འཇིག་གྱུར་པ། །འཇིག་ཚོགས་ལྟ་རི་ལྷུན་སྟུག་ལ་
གནས་པའི། །རྩེ་མོ་མཐོ་བར་གྱུར་པ་འདི་དག་གོ །ཞེས་
པའི་རང་འགྲེལ་ལས། འཇིག་ཚོགས་ལ་ལྟ་བའི་རི་བོ་འཕགས་པའི་
ཡེ་ཤེས་ཀྱི་རྡོ་རྗེ་མ་བབས་པས་ཉིན་རེ་བཞིན་ཉོན་མོངས་པའི་བྲག་
རྡོ་འཕེལ་བ། འཁོར་བ་ཐོག་མ་མེད་པ་ནས་བྱུང་བ། དཔངས་
ཁམས་གསུམ་དུ་མཐོ་བ། ཕྱོགས་ཀྱི་ངོས་མ་ལུས་པར་ཁྱབ་པ། མ་
རིག་པའི་གསེར་གྱི་ས་གཞི་ལས་ཐོན་པ། བདག་མེད་པ་ཁོང་དུ་ཆུད་
པའི་རྡོ་རྗེས་བཤིག་པ་ན། རྩེ་མོ་ཆེས་མཐོ་བ་གང་དག་དང་ལྷན་ཅིག་
ཏུའཇིག་པར་འགྱུར་བ་དེ་དག་ནི་རྩེ་མོ་ཡིན་པར་ཤེས་པར་བྱའོ། །ཞེས་
གསུངས་པས་རྩེ་མོ་ཆེས་མཐོ་བ་སྤྱིར་ཀུན་བཏགས་གང་དག་དང་
ལྷན་ཅིག་འཇིག་པར་འགྱུར་བ་དེ་དག་ནི་བྱེ་བྲག་རྩེ་མོ་ཀུན་
བཏགས་ཉི་ཤུ་བོ་ཡིན་པའི་དོན་དུ་ཤེས་ཏེ། གཞན་དུ་ན་རྩ་བ་གང་
དག་དང་ལྷན་ཅིག་འཇིག་པར་འགྱུར་བ་དེ་དག་རྩེ་མོ་ཡིན་ཞེས་
བརྗོད་དགོས་སོ། །འཇུག་པའི་འགྲེལ་བཤད་ལས་ཀྱང་། ལྷན་
སྐྱེས་སྒོམ་ལམ་ཁོ་ནས་སྤོང་བའི་ལུང་དྲངས་ཟིན་པ་ལྟར་ལགས་
པས་མཚན་དེ་འཇུག་པའི་དགོངས་པ་ཡིན་པར་གཏན་ནས་མི་སྣང་
ངོ་༑ ༑མཁས་འཇུག་གི་ལུང་དོན་ཡང་འདི་ལྟར་ཏེ་འཇུག་པའི་
ལུང་དེའི་དོན་བཤད་པ་ཡིན་པས་སོ། །དེས་ན་མཐོང་སྤང་ལྷན་

སྐྱེས་ཡོད་པར་བཤད་པའི་ལུང་དེ་དག་མཆན་འགོད་པ་པོ་དག་གི་
འདོད་པ་ལས་ཀུན་མཁྱེན་མི་ཕམ་རྒྱ་མཚོའི་དགོངས་པ་མ་ཡིན་ཏེ།
སྔར་དྲངས་པའི་གཞུང་དག་ལས་རྟོགས་ཤིང་མི་ཕམ་གྱིས་མཛད་
པའི་འཇུག་པའི་ས་བཅད་དུའང་དེ་རྣམས་རྩ་བའི་འཇིག་ལྟ་ལ་
གནས་ཤིང་ཀུན་བཏགས་ཡིན་པར་བསྟན་པ་ཞེས་པ་ཙམ་ལས་དོན་
གཞན་གང་ཡང་མི་སྣང་ངོ༌། །
འདིར་སྨྲས་པ།
འཇམ་དབྱངས་སྤྲུལ་པའི་རོལ་གར་མི་ཕམ་པའི། །
འཁྲུལ་མེད་གསུང་གི་སྣང་བ་ལ་བརྟེན་ནས། །
ཐེག་ཆེན་ལམ་གྱི་སྤང་བྱའི་དཀའ་བའི་གནས། །
ཆ་ཙམ་འབྲི་བའི་སྤོབས་པ་བདག་ལ་སྐྱེས། །
འདི་ལས་གཞན་དུ་གང་འཆད་པའི། །
མཁས་རྣམས་རང་ཤོང་སྤྱིལ་བུ་རུ། །
རེ་ཞིག་མི་སྨྲའི་བརྟུལ་ཞུགས་ཀྱི། །
ངང་དུ་བཞུགས་ན་མི་ལེགས་སམ། །
ལྷག་བསམ་མཐོངས་ལས་བབས་པའི་བསོད་ནམས་རྒྱུན། །
མ་ལུས་འགྲོ་བའི་རྒྱུད་ལ་རང་ཞུགས་ནས། །
ཀུན་ཀྱང་སྤངས་རྟོགས་རྫོགས་པའི་རྒྱུར་གྱུར་ཏེ། །

ཉེར་བདུན་ཕྲིན་ལས་ལྷུན་གྱིས་གྲུབ་པར་ཤོག །
ཅེས་པ་འདི་ནི་བླ་རུང་ཆོས་སྡེ་ཆེན་པོ་རུ་བསྟན་འཛིན་ལྷག་པས་བྲིས་པ་དགེ་
ལེགས་འཕེལ། །

༄༅། །ཆོས་རྗེ་དམ་པ་༧ཡིད་བཞིན་ནོར་བུ་འཇིགས་མེད་
ཕུན་ཚོགས་འབྱུང་གནས་དཔལ་བཟང་པོའི་
ན་མོ་གུ་ར་ཝེ།
ཆོས་ཟད་ཆོས་སྐུའི་གཞི་དབྱིངས་སུ། །
ཁྱད་ཆོས་དྲུག་གིས་མངོན་བྱང་ཆུབ། །
གདོད་མའི་མགོན་པོ་བླ་མ་ལ། །
རང་ངོ་ཤེས་པས་ཕྱག་འཚལ་ལོ། །
ཡབ་གཅིག་ཆོས་ཀྱི་རྒྱལ་པོ་ཡི། །
རྣམ་ཐར་ས་ཆེན་སེམས་དཔས་ཀྱང་། །
སྤྱོད་ཡུལ་མིན་ཕྱིར་བདག་ལྟ་བུས། །
དཔག་པར་དཀའ་མོད་ཉུང་ཙམ་འབྲི། །
དེའང་ཆོས་རྗེ་ད; པ་༧ཡིད་བཞིན་ནོར་བུ་འཇིགས་
མེད་ཕུན་ཚོགས་འབྱུང་གནས་དཔལ་བཟང་པོ་ནི། རྡོ་ཁོག་རྫུ་
མེད་ཆོས་ལྷས་སུ་རབ་རྒྱལ་ཆུ་བྱ་ལོའི་ཆོ་འཕྲུལ་ཟླ་བའི་ཚེས་གསུམ་

ལ་ཡབ་པད་ཏེ་དང་ཡུམ་གཡུ་མཚོ་གཉིས་ཀྱི་སྲས་སུ་སྐུ་བལྟམས།
འཁྲུངས་མ་ཐག་སྐུ་ལུས་དྲང་པོར་བསྲངས། སྤྱན་ཕྱེས། སྐྱིལ་ཀྲུང་
མཛད་ནས་ཕུ་མ་ཆོས་གོས་ཀྱི་ཚུལ་དུ་མནབས་ཏེ་ཞལ་ནས། ཨོཾ་ཨ་
ར་པ་ཙ་ན་དྷིཞེས་ལན་བདུན་གསུངས་པ་སྒྲོན་ཚེ་སོགས་དེར་ཡོད་
ཀུན་ཀྱིས་ཐོས། འཁྲུངས་པའི་དུས་སུ་མར་མེའི་འོད་ཟེར་སྤྱན་ལ་
ཕོག་པས་འོད་ཆེན་པོ་ཞིག་བྱུང་བའི་སྣང་བ་ཤར་བར་གསུངས།
དུས་དེ་ཙམ་ནས་དད་དང་སྙིང་རྗེ་བྱང་ཆུབ་ཀྱི་སེམས་བཅོས་མིན་
ལྷན་སྐྱེས་སུ་མངའ་ཞིང་། གཏེར་ཆེན་ལས་རབ་གླིང་པ་རང་གི་
སྐུ་སྐྱེ་ཕྱི་མར་མི་འགྱུར་པའི་རྟགས་བདུན་གྱིས་ལུང་བསྟན་ཏེ། །
གནས་མི་འགྱུར་ཆོས་ཀྱི་འབྱུང་གནས་སུ། །མདངས་མི་འགྱུར་
གཡུ་ཡི་མཚོ་མོ་ལ། །རིགས་མི་འགྱུར་པདྨའི་སྡོང་པོའི་རྩེར།
།སྔགས་སྣ་ནམ་སྤྲུལ་པའི་ཁྱེ་འུ་མཆོག །ལོ་མི་འགྱུར་མཁའ་
ལྡིང་བྱ་ལ་བལྟམས༑ ༑ལུས་མི་འགྱུར་ལག་མཐིལ་མཁའ་
འགྲོའི་དལ། ། ངག་མི་འགྱུར་སྡེ་སྣོད་རྒྱ་མཚོས་བརྒྱན།
།སེམས་མི་འགྱུར་ཆོས་སྐུའི་རང་ངོ༌ འཕྲོད། །ཅེས་དང༌ །
ཡང་པདྨའི་ལུང་བྱང་རབ་གསལ་འཕྲུལ་གྱི་མེ་ལོང་ལས། དེ་
འོག་མདོ་ཁམས་སྨད་དུ་ཨ་ཡི་མིང་། །སྡེ་སྣོད་འཛིན་པ་བྱ་ཡི་
ལོ་བ་འབྱུང་།།ཞེས་དང༌། ལས་གླིང་གི་ཆོས་བདག་དབང་

ཕྱུག་གིས་ཀྱང་། ས་དུག་གི་ཕྱོགས་སུ་གནུབས་ཀྱི་རིགས།
།སྔགས་སྣ་ནམ་སྤྲུལ་པའི་པདྨོ་བཞད༑ ༑རྟགས་མི་འགྱུར་སྙིང་
ཁར་ཧཱུྃ་ཡིག་དོད། །ཅེས་གསུངས་པའི་ལུང་བསྟན་ལྟར་རྟ་ཤུལ་
བླ་མ་དོན་རྟོགས་སོགས་ཀྱིས་ལས་གླིང་གི་ཡང་སྤྲུལ་འཁྲུལ་མེད་དུ་
ངོས་བཟུང་། དགུང་གྲངས་དྲུག་བདུན་ཙམ་ནས་འཇམ་དཔལ་སྨྲ་
སེང་ལ་གསོལ་བ་བཏབ་པས་ཀློག་སོགས་ཆེར་བསླབ་མ་དགོས་
པར་མཁྱེན། གཏེར་གྱི་ལས་འཕྲོ་སད་ཅིང་ཡུལ་ཁམས་ཀྱི་ལེགས་
ཉེས་མཁྱེན་པའི་མངོན་ཤེས་མངའ། ཨོ་རྒྱན་ཆེན་པོ་དང༌། ཞབས་
དཀར་པ། ཀོང་སྤྲུལ་སོགས་ཀྱིས་དྲུང་ནས་ཟབ་རྒྱས་ཀྱི་གདམས་པ་
མནོས་པ་དང་། ལྷག་པར་དུ་འདན་སྲས་གཡུ་འོད་འབུམ་མེར་སྐྱེ་བ་
བཞེས་པ་དེ་གཞན་དང་མི་འདྲ་བར་གསལ་བར་དྲན་པར་ཞལ་ལས་
ཐོས། དགུང་གྲངས་བཅུ་བཞི་པར་བྲག་རྫོང་མཁན་པོ་བསོད་ནམས་
རིན་ཆེན་ལས་རབ་ཏུ་བྱུང་སྟེ་མཚན་ཐུབ་བསྟན་ལེགས་བཤད་
བཟང་པོ་ཞེས་གསོལ། དེ་ནས་བཟུང་ཉིན་རི་ལ་ལྡེབ་མདའ་ཚད་མ་
བཅོ་ལྔ་ཡས་མས་རེ་ཐུགས་ལ་བཟུང་ནས་ཐོས་བསམ་མཛད་ཅིང་
གཞན་ལ་བཤད་པ་བྱས། ཐོལ་བྱུང་དུ་མཛད་པའི་ཀུན་མཁྱེན་མི་
ཕམ་རྒྱ་མཚོའི་སྒྲུབ་ཐབས་འོད་གསལ་ཐེག་པའི་ཉིང་ཁུ་དང༌ །
འཇམ་དཔལ་ཡེ་ཤེས་སེམས་དཔའི་ཕྱག་མཚན་རལ་གྲི་ལ་ཕྱི་ནང་

གསང་གསུམ་གྱི་བསྟོད་པ། སྤོབས་པའི་གཏེར་བརྒྱད་སྒྲུབ་ཐབས་
ཀྱི་མན་ངག་སོགས་མང་དུ་མཛད། འོན་ཀྱང་ཕྱི་མ་རྣམས་ད་ལྟ་དཔེ་
རྒྱུན་མི་སྣང༌། དགུང་ལོ་བཅོ་ལྔ་པར་ཀུན་མཁྱེན་མི་ཕམ་རྒྱ་མཚོར་
གསོལ་བ་ཕུར་ཚུགས་སུ་བཏབ་པས་༑ ཡེ་ཤེས་སྒྱུ་མའི་སྐུས་རྗེས་སུ་
བཟུང་ནས་རིག་སྟོང་འོད་གསལ་རྫོགས་པ་ཆེན་པོའི་རང་གཤིས་
མངོན་དུ་གྱུར་ཏེ་རྟོགས་པའི་ས་མཐོར་གཤེགས། མཚན་ངག་དབང་
བློ་གྲོས་མཚུངས་མེད་ཅེས་གསོལ། དགུང་གྲངས་བཅོ་བརྒྱད་པར་
རྫ་སྟོད་ལྕང་མ་སྒར་དུ་བྱོན་ནས་མཁན་ཆེན་ཐུབ་བསྟན་ཆོས་འཕེལ་
དཔལ་བཟང་པོ་མཉེས་པ་གསུམ་གྱིས་བསྟེན་ནས་དབང་ལུང་ཁྲིད་
གསུམ་ཐམས་ཅད་བུམ་པ་གང་བྱོའི་ཚུལ་དུ་མནོས། དོན་གྱི་རྒྱལ་
ཚབ་ཏུ་དབང་བསྐུར་ཏེ་སྲས་ཀྱི་ཐུ་བོར་གྱུར། དེར་བཞུགས་པའི་
རིང་ལ་དབྱར་དུས་སུ་མེ་ཡེ་མ་བཏང་བར་ཞོ་ཅུང་ཟད་རེས་བཟའ་
བཏུང་གཉིས་ཀྱི་གོ་ཆོད་པ་དང་། རྒྱལ་པོའི་གོས་གྱོན་ཏེ་དམ་
པའི་ཆོས་ཀྱི་ཕྱིར་དཀའ་སྤྱད་དཔེ་མེད་བྱས༑ ཉིན་རེ་ལ་ཆོས་ཁྲིད་
ཐེངས་བདུན་བརྒྱད་རེ་ཁྲིད་པར་མཛད་དོ༑ ༑དགུང་གྲངས་ཉེར་
གཉིས་པར་རྗེ་དེ་ཉིད་ལས་བསྙེན་པར་རྫོགས་ནས་འདུལ་འཛིན་
ཀུན་ཀྱི་མཆོག་ཏུ་གྱུར། གཞན་ཡང་སྔ་རྗེས་སུ་མ་ཎི་བླ་མ་པདྨ་
སིདྡྷི་དང༌། དཔལ་སྤྲུལ་ནམ་མཁའ་འཇིགས་མེད༑ རྫོགས་ཆེན་

མཁན་པོ་ཡོན་ཏན་མགོན་པོ། དགེ་བའི་བཤེས་གཉེན་དམ་པ་བློ་
གྲོས། བོད་སྤྲུལ་མདོ་སྔགས་བསྟན་པའི་ཉི་མ་སོགས་ཀྱི་ཞབས་པད་
བསྟེན་ཏེ་དམ་པའི་ཆོས་ཀྱི་བདུད་རྩི་ངོམས་མེད་དུ་རོལ་ནས་ཐུགས་
དགོན་དུ་བཤད་གྲྭའི་མཁན་པོ་བྱས་ཏེ་སུམ་རྟགས་། སྙན་ངག་
སོགས་རིག་གནས་དང་། འདུལ་བ་མངོན་བ་སོགས་བཀའ་པོད་ཀྱི་
བཤད་ཁྲིད་སློབ་མ་བརྒྱ་ཕྲག་ལྷག་ལ་བསྐྱངས་པས་དུས་དེ་ནས་
བཟུང་ཚེ་ཤུལ་མཁན་པོ་རིག་པ་དང་། གནུབས་ཟུར་མཁན་རིན་པོ་
ཆེ་འཇིགས་མེད་དབང་པོ་སོགས་སློབ་མ་མཁས་པ་མང་དུ་བྱུང་།
དགོན་ལུང་བུམ་པའི་ཁ་ནས་ཆུ་གཏེར་བྱུང་བ་དང་། གནུབས་ལུང་
སྟོད་ནས་སྒྲུབ་ཕུག་བཏོད་པ་སོགས་གྲུབ་པའི་རྟགས་བསྟན། དགུང་
ལོ་ཉེར་དྲུག་པར་མདོ་སྨད་སེང་གེའི་ཡང་རྫོང་དུ་རི་ཁྲོད་བཏབ་ནས་
སྐལ་ལྡན་སློབ་མ་དྲུག་ཅུ་ཙམ་ལ་མཛོད་ཆེན་བདུན་སོགས་ཀྱི་ཁྲིད་
བསྩལ། བོད་དུ་ཉམ་ང་བའི་ཟིང་འཁྲུགས་ཀྱི་སྐབས་ལྷ་དང་བླ་མའི་
ཐུགས་རྗེ་དང་ཆོས་སྐྱོང་སྲུང་མ་རྣམས་ཀྱིས་ཅི་བཅོལ་ཕྲིན་ལས་
བསྒྲུབས་པའི་དབང་གིས་རི་སུལ་རྣམས་སུ་སྙིང་པོའི་སྒྲུབ་པ་ལ་
གཞོལ་ནས་ཞོར་ལ་སྐལ་ལྡན་གྱི་སློབ་བུ་དག་ལ་དབང་ལུང་ཁྲིད་
གསུམ་བསྩལ་པའི་རྒྱུན་བར་མ་ཆད་པ་དང༌། བསྟན་བཅོས་ཀྱང་

མང་དུ་མཛད་ནས་རྒྱལ་བསྟན་མགོན་དང་བཅས་པར་མཛད། བྱིས་
པའི་དུས་ནས་བཟུང་ཆེད་དུ་སེམས་ཅན་གཅིག་གི་སྲོག་ལ་གནོད་པ་
བྱས་པ་མི་དྲན་པར་གསུངས་ཤིང་། དྲུང་ན་གནས་པའི་སྲོག་ཆགས་
སྤྱིར་མི་མཐུན་པ་དག་ཀྱང་ཕན་ཚུན་བྱམས་པའི་སེམས་ཀྱིས་གནས་
པ་ཀུན་ལ་མཐུན་སྣང་དུ་གྲུབ་པ་སོགས་བྱང་ཆུབ་སེམས་དཔའི་
འབྲས་རྟགས་ཀྱིས་སྐྱེ་བོ་ཀུན་དད་པའི་ས་ལ་བཀོད། གནས་ཀྱི་
མཆོག་གྱུར་ཙིཏྟ་མ་ཎིའི་སྟེང་ནས་སྐལ་ལྡན་གྱི་སློབ་བུ་རྣམས་ལ་
འཇམ་དཔལ་སྒྱུ་འཕྲུལ་དྲྭ་བའི་དབང་གིས་རྒྱུད་སྨིན་པར་བྱས་ཏེ་
བསྙེན་པ་དུང་རེ་ཁས་ལེན་དུ་བཅུགས་ནས་ཡང་དར་བསྟན་པའི་ཉི་
མ་གསར་དུ་འཆར་བའི་འགོ་བརྩམས་སོ། ། དེ་ནི་ཁྲག་འཐུང་
བདུད་འཇོམས་རྡོ་རྗེའི་ཞལ་ནས། ད་སྐབས་ནས་མི་ལོ་བརྒྱ་
ཙམ་ནས། །སངས་རྒྱས་ཀྱི་བསྟན་པ་མིང་ཙམ་བྱེད་
༑དེ་རྗེས་ཀྱི་དུས་ཀྱི་སྐབས་ཤིག་ན། །ཁམས་ཕྱོགས་ཀྱི་ཙ་རིའི་
ཉེ་འདབས་སུ། །ཁམས་ཀྱི་ཙ་རི་ནི་གསེར་གྱི་རྫོང་གནས་སོ། ་
སྔགས་ཀྱི་བསྟན་པ་སྐྱོང་། །གྲུབ་མཐའ་ཡི་མེ་རོ་སློང་སྲིད་ན།
།སྔ་འགྱུར་གྱི་བསྟན་པ་ཆེས་ཆེར་གསལ། །ཞེས་པའི་ལུང་
བསྟན་དུས་ཐོག་ཏུ་བབ་བོ། ། རབ་རྒྱལ་ལྕགས་སྤྲེལ་ལོའི་སྤྲེལ་
ཟླའི་ཚེས་བཅུ་ལ་སྔོན་གནོད་སྦྱིན་ཤན་པས་ས་གནད་བཙལ་ཅིང་།

བདུད་འཇོམས་ལ་སློབ་མ་འཇའ་ལུས་པ་བཅུ་གསུམ་སོགས་བྱོན་
པའི་གནས་དམ་སེལ་གྱིས་གམའ་ཡིས་མ་གོས་པའི་གདན་
ས་གསེར་ལྗོངས་བླ་མ་རུང་གསང་ཆེན་འོད་སྐུར་གྲོལ་བའི་དབེན་
ཁྲོད་དུ་བྱོན་ནས་བཤད་སྒྲུབ་ཀྱི་ཆོས་སྡེ་གསར་དུ་བཙུགས༑ དང་
པོའི་དུས་སློབ་མ་ཉི་ཤུ་ཙམ་དང་དེ་ནས་བཟུང་ཉིན་རེ་བཞིན་སློབ་མ་
ཇེ་རྒྱས་སུ་སོང་ནས་ཕྱིས་སུ་རྒྱུན་སྡོད་སློབ་མ་ཁྲི་ལས་བརྒལ་བ་བྱུང་
བས་མཚོན་འཛམ་བུའི་གླིང་གི་ཆོས་པ་རྣམས་ཀྱིས་ཆོས་སྒྲུབ་པའི་ལྟེ་
་གནས་སུ་གྱུར། སློབ་ཚོགས་རྣམས་ལ་མདོ་སྔགས་རིག་གནས་དང་
བཅས་ཀྱི་བཤད་ཁྲིད་རྒྱུན་དུ་བསྐྱངས་ནས་བསྟན་པ་གཞིར་
བཞེངས་སུ་བསླངས། ཤིང་བྱི་ལོའི་སོས་ཀར་ཕྱོགས་ཀྱི་འདུས་སྡེ་
སྟོང་གཉིས་ལྷག་ལ་སྙིང་ཐིག་ཡ་བཞིའི་དབང་དང་། བྱང་ཆུབ་ལམ་
རིམ་ཆེན་མོའི་ཁྲིད་གནངས། ཤིང་གླང་ལོར་དགེ་འདུན་པ་སུམ་
སྟོང་ལྷག་ལ་ལས་རབ་གླིང་པའི་གསུང་བཀའ་ཡོངས་རྫོགས་འདུས་
པའི་དབང་ལུང་བསྩལ། འདིའི་དུས་ནས་བཟུང་བསྟན་པ་རྙོག་མ་
ཅན་དུ་གྱུར་པ་ཐུགས་ཀྱིས་མ་བཟོད་ནས་འབྱམས་ཡིག་སྤེལ་ཏེ་མདོ་
དང་སྔགས་ཀྱི་དགོངས་པ་བཞིན་རྒྱལ་བསྟན་ལ་དག་ཐེར་བྱས།
ཕྱིས་སུ་དཀའ་ངལ་བྱུང་ནའང་སྐུ་སྲོག་དང་བསྡོས་ནས་བརྩོན་པ་
མཛད་དེ་ཇི་བཞིན་གྲུབ་པར་པཎ་ཆེན་སྐུ་ཕྲེང་བཅུ་པས་ཀྱང་

བསྔགས་བརྗོད་མཛད། ལོ་དེའི་དབྱར་དུས་སུ་ཉག་སྐལ་བཟང་
དགོན་དུ་ཕེབས། དེར་བཞུགས་རིང་ལ་སྔོན་དགུང་གྲངས་ཉེར་ལྔ་
དང་ཉེར་དྲུག་གི་དུས་བཞིན་གཏེར་འདོན་པ་དང་མངོན་ཤེས་སོགས་
གི་རྒྱུན་བཅད་དུ་བཅུགས་ནས་དགེ་བའི་ལམ་ལ་བཀོད། ལྷང་
བྲག་གནས་སྐོར་དུ་བྱོན་སྐབས་རྡོ་ཐོག་ཏུ་ཕྱག་མཛུབ་ཀྱི་རྗེས་འཇོག་
པ་དང༌། ཛམྦྷ་ལའི་གནས་ངོས་ནས་པདྨ་སམྦྷ་ཝའི་སྐུ་དང་སྒྲོམ་
བུ་གསུམ་གཏེར་ནས་བཞེས༑ དེར་ཞག་ཉི་ཤུའི་མུན་ལ་བཞུགས་
སྐབས་རབ་བྱུང་དང་བསྙེན་རྫོགས་སྟོང་ལྷག་སྒྲུབ་ཏུ་བཅུགས་ནས་
ངུར་སྨྲིག་འཛིན་པའི་འདུས་སྡེས་ཁྱབ་པར་མཛད། མེ་སྟག་ལོའི་
སོས་ཀར་གྲུབ་མཐའ་རིས་མེད་ཀྱི་དགེ་འདུན་དྲུག་སྟོང་ལྷག་ལ་དུས་
འཁོར་དབང་ཆེན་དང་། རྫོགས་རིམ་སྦྱོར་བ་དྲུག་གི་ཁྲིད་གསུངས།
བོད་འདིར་དར་བའི་གྲུབ་མཐའ་ཆེ་ཕྲ་ཐམས་ཅད་དགོངས་པ་
འགལ་མེད་དུ་བསྒྲུབས་ནས་བསྟན་པ་སྤྱི་ལ་སྲི་ཞུ་བླ་ན་མ་མཆིས་པ་
མཛད། ལོ་དེའི་ཟླ་བདུན་པའི་ཚེས་ཉི་ཤུ་ལ་རྒྱལ་བ་གཉིས་པ་བློ་
བཟང་གྲགས་པའི་ཞལ་མཇལ། དེ་ཉིན་ལམ་གཙོ་ཞིག་གསུངས་
ནས་ཆོས་འདིའི་བརྒྱུད་པ་ལ་ཁྱེད་རྣམས་དང་ཀུན་མཁྱེན་ཙོང་ཁ་
པའི་བར་ན་བདག་ལས་གཞན་མེད་ཅིང༌། ཕྱིས་སུ་ཆོས་འདིའི་ཚིག་

བློ་ལ་འཛིན་པ་དང༌། དོན་འཆད་ཉན་བྱས་ཏེ་སྨྱུང་གནས་ཆ་བརྒྱད་
རེ་བཟུང་ན་ཚེ་འདི་འཕོས་མ་ཐག་ཏུ་རྗེ་བླ་མ་ཉིད་དགའ་ལྡན་དུ་
བྱམས་པ་མགོན་པོའི་དྲུང་དུ་བཞུགས་པའི་འཁོར་དུ་སྐྱེ་ཞིང༌།
མ་འོངས་པར་ཁོང་བདེ་གཤེགས་སེང་གེའི་ང་རོའི་ངོ་བོར་འཚང་རྒྱུ་
བའི་ཚེ་འཁོར་གྱི་ཐོག་མར་སྐྱེ་བར་ཞལ་གྱིས་བཞེས་པ་ཡིན་ཞེས་
གསུངས། དགུན་དུས་སུ་མི་ཉག་རབ་སྒང་གི་དགོན་སྡེ་རྣམས་ཀྱིས་
གདན་འདྲེན་བྱས་པ་བཞིན་བྱོན། ལམ་ནས་ཐོག་མར་སྐུའི་གནས་
བསོ་ཐོག་ཏུ་བྱོན། དེ་ནུབ་གནས་ནང་ནས་རོལ་མོའི་སྒྲ་གྲག་ཅིང་ཕྱི་
ཉིན་རི་བོ་རྩེ་ལྔའི་གནས་ཡིག་འཕྲལ་གཏེར་གྱི་ཚུལ་དུ་ཕུལ་བ་བྱུང་།
དེ་ནས་གསུང་གི་གནས་བ་གནས་སུ་བྱོན་ནས་བི་མའི་སྒྲུབ་ཕུག་
དང་མཁའ་འགྲོའི་གསང་ཕུག་གི་སྒོ་ཕྱེས། དེའི་སྤྱན་གཟིགས་
གནས་ཀྱི་གུ་རུའི་སྒྲུབ་ཕུག་གི་གཏིང་ནས་སྒྲོམ་བུ་ཞིག་གཏེར་ནས་
བཞེས། དེའི་སྐབས་སྒྲུབ་ཕུག་གི་ངོས་ནས་ཚེ་ཆུ་རང་རྡོལ་དུ་བྱུང༌།
དེ་ནས་ཐུགས་ཀྱི་གནས་རྩ་ཞབས་བྲག་དཀར་དུ་བྱོན། དེར་སྤྲིན་གྱི་
ནོར་བུ་ཞེས་པ་ཡུལ་ཁམས་ལ་ཕན་བདེ་འབྱུང་བ་ཞིག་ཕྱག་ཏུ་སོན།
གོ་བོ་ནོར་བུ་ལྷ་རྩེའི་ཉེ་འདབས་བེ་ལོ་རི་ཁྲོད་དུ་ཕེབས་ཏེ་འཇམ་
དཔལ་མཚན་བརྗོད་ཀྱི་ལུང་དང༌། སྤྱོད་འཇུག བར་དོ་དྲུག་ཁྲིད་
བཅས་གསུངས། དེ་ནི་སྐུ་སྐྱེ་སྔོན་མ་མི་ཉག་ཀུན་བཟང་ཆོས་གྲགས་

ཀྱིས་འདའ་ཁར་ཉེ་གནས་ཨ་དཔལ་ལ་སྐུ་སྐྱེ་ཕྱི་མ་འཇམ་དཔལ་
མཚན་བརྗོད་བློ་ལ་འདོན་པ་ཞིག་གནས་འདིར་འབྱོན་པར་ལུང་
བསྟན་པ་དེའི་ཐོག་ཏུ་བབ་བོ། །གོ་བོ་ནོར་བུ་ལྷ་རྩེར་སྐོར་བར་
བྱོན་ཏེ་རི་རྩེའི་རྡོ་བ་ཝོང་ཞིག་གི་ནང་ནས་སྟོན་པའི་སྐུ་གཏེར་དུ་
བླངས། གནས་མདུན་ནས་རྡོ་ལ་ཞབས་རྗེས་བཞག་ཅིང་གནས་
དེར་སྔོན་མེད་པའི་མ་ཎི་དམར་སེར་དུ་མ་རང་དོད་དང་ཨོཾ་ཧཱུྃ་
གསུམ་སོགས་རང་བྱུང་ངོ་མཚར་བ་མང་པོ་བྱུང༌། དེ་ནས་རྒྱལ་
རོང་རྒྱལ་མོ་དམུ་རྡོ་ལ་བྱོན་ནས་གནས་ལ་ཁྲུས་བསང་མཛད་པར་
ཕྱིས་སུ་མཆོད་རྟེན་རང་བྱུང་གཉིས་བྱུང་། སྤྱིར་ཡུལ་སྡེ་རྣམས་ལ་སྐུ་
དང་རྔོན་ཇག་སོགས་མི་དགེ་བའི་བྱ་བ་རྒྱུན་བཅད་པ་དང༌། དགེ་
འདུན་གྱི་སྡེ་རྣམས་ཐུགས་མཐུན་ཁྲིམས་གཙང་གི་ལས་ལ་གཞོལ་བ།
ཐམས་ཅད་ཀྱིས་རང་གང་མོས་ཀྱི་ལྷའི་བསྙེན་པ་དུང་རེ་འདོན་པར་
དམ་བཅའ་བ་སོགས་བསྟན་འགྲོའི་དོན་རླབས་ཆེན་བསྒྲུབས༈ 
རྒྱན་མེ་ཡོས་ལོར་རྒྱ་ནག་རི་བོ་རྩེ་ལྔར་བྱོན། ལམ་བར་ནས་གླང་
ཆེན་དང༌། ལི་ཧྲན་བྱམས་ཆེན་སོགས་ལ་མཇལ། པེ་ཅིན་དུ་པཎ་
ཆེན་སྐུ་ཕྲེང་བཅུ་པར་མཇལ་འཕྲད་བྱས་པར་ཁོང་གིས་བླ་རུང་ལྔ་
རིག་ནང་བསྟན་སློབ་གླིང་ཞེས་པའི་སྒོ་བྱང་གནངས་པར་མ་ཟད་
ཆོག་མཆན་དང་གཟེངས་བསྟོད་བླ་མེད་མཛད། ཚེམས་གདུང་

མཆོད་རྟེན་གྱི་དྲུང་དུ་བསྟན་འགྲོའི་ཆེད་སྨོན་ལམ་མཛད་ནས་རི་བོ་
རྩེ་ལྔར་བྱོན། དེར་མདོ་ཁམས་ནས་ལྷགས་པའི་སྐྱེ་བོ་ཁྲི་ཕྲག་ལྷག་
དང་རྒྱ་སོག་གི་དད་ལྡན་རྣམས་ལ་ལམ་གཙོ་རྣམ་གསུམ་དང་། རྒྱལ་
སྲས་ལག་ལེན་སོགས་ཀྱི་ཆོས་འབྲེལ་གནངས། རིང་བསྲེལ་གྱི་སྙིང་
པོ་ཅན་གྱི་མཆོད་རྟེན་གྱི་དྲུང་དུ་བཟང་
སྤྱོད་སྨོན་ལམ་དང་འབྲེལ་ཚད་བདེ་བ་ཅན་དུ་འདྲེན་པའི་སྨོན་ལམ་
རྒྱ་ཆེར་བཏབ། དེར་སྐུ་གཟུགས་ཀྱི་རྟེན་བཞེངས་རྒྱ་ཆེར་བྱས།
ཤར་རིའི་འདབས་སུ་སྤྲུལ་པའི་བྱིས་པ་བདུན་གྱིས་ཆོས་ཞུས་ཏེ་མི་
སྣང་བར་སོང་། ནོར་བཟང་ཕུག་པར་འཕགས་པ་འཇམ་དཔལ་གྱི་
ཞལ་གཟིགས་ཏེ་ནམ་མཁའ་མ་སྟོངས་བར་རྒྱལ་བའི་སྲས་ཀྱི་རྗེས་
སུ་སློབ་པར་ཐུགས་བསྐྱེད་དོ། །འཇམ་དཔལ་རྫོགས་པ་ཆེན་
པོའི་ཆོས་སྐོར་གཏན་ལ་ཕབ། སྤྱིར་གནས་དེར་མ་བྱོན་གོང་ནས་རྨི་
ལམ་སྒྱུ་ལུས་ལ་བརྟེན་ནས་ལན་གསུམ་བྱོན་པས་གནས་ཀུན་ངོས་
ཟིན་པར་གསུངས་ཤིང་ས་རྟགས་སོགས་བཤད་པ་དེ་དང་དེ་བཞིན་
དུ་བྱུང་། བསྟན་འགྲོའི་དོན་དུ་གཏེར་སྦ་བ་ཡང་མཛད། ས་འབྲུག་
ལོར་སླར་ཉག་རོང་དུ་ཕེབས་ནས་དེའུ་ཁྲི་དང་པད་སྤུངས་གཉིས་སུ་
བཤད་སྒྲུབ་ཀྱི་སྡེ་བཙུགས། ཟླ་བཅུ་གཉིས་པར་པཎ་ཆེན་རིན་པོ་
ཆེས་གདན་དྲངས་པ་བཞིན་མཐོ་རིམ་ནང་བསྟན་སློབ་གླིང་གི་སློབ་

དཔོན་དུ་ཕེབས། པཎ་ཆེན་རིན་པོ་ཆེས་ཚེ་དབང་ཞིག་བསྐུར་ཏེ་
རྗེ་ཉིད་ལ་དེའི་ལོ་སྐུ་གེགས་ཞིག་ཡོད་པ་དེས་སེལ་བ་ཡིན་གསུངས་
ཕར་རིན་པོ་ཆེ་མཆོག་ལ་ལམ་གྱི་གཙོ་བོ་རྣམ་གསུམ་གྱི་ཁྲིད་བསྩལ་
ཅིང་སློབ་གླིང་གི་སློབ་མ་རྣམས་ལ་ཟླ་གཉིས་ཀྱི་རིང་ལ་ངེས་སྒྲོན་
བཤད་ཁྲིད་བསྐྱངས། དེ་ནས་གཙང་དུ་པཎ་ཆེན་སྐུ་ཕྲེང་ལྔ་བ་
སོགས་ཀྱི་སྐུ་གདུང་མཆོད་རྟེན་རབ་གནས་ཀྱི་ཕྱིར་དུ་ལྷ་ལྡན་དུ་བྱོན།
ཇོ་བོ་ཡིད་བཞིན་ནོར་བུའི་ཞལ་འཛུམ་པའི་གཟིགས་སྣང་བྱུང་།
བཀྲ་ཤིས་ལྷུན་པོ་དང་ས་སྐྱ་གོང་འབྲི་གུང་གདན་ས་མཐིལ་དབུ་རུ་
ཞྭའི་ལྷ་ཁང་སོགས་ལ་བྱོན། བསམ་ཡས་མཆིམས་ཕུ་དང་ཏི་སྒྲོའི་
བྲག་སོགས་སུ་དེ་དང་དེའི་ཆོས་སྐོར་ཡང་གཏེར་ནས་བཏོན་
ཅིང་མཆིམས་ཕུ་ནས་རྡོ་ལ་ཞབས་རྗེས་བཏོད། རྡོ་གྲུབ་ཆེན་ཀུན་
བཟང་གཞན་ཕན་གྱི་མ་འོང་ལུང་བསྟན་ལས། གསེར་རྔ་དམ་ལྷ་ཡི་
བླ་ལུང་དུ༑ ༑དཔལ་ཨོ་རྒྱན་གྱི་སྤྲུལ་པ་འཇིགས་མེད་མཚན། །
འཁོར་རྣམ་བཞིའི་བྱང་སེམས་སྡེ་ཚོགས་ལ། །ཆོས་མདོ་སྔགས་
ཀྱི་བསྟན་པ་ཉི་བཞིན་གསལ། །ཁོང་འགྲོ་དོན་ས་བརྟན་སྤྲོ་ལ་
རེག སྣའཁོར་དག་པའི་གདུལ་བྱ་ཕྱོགས་བཅུར་ཁྱབ། །དེར་
འབྲེལ་ཀུན་བདེ་ཆེན་ས་ལ་འགོད། །ཅེས་པ་ལྟར་ས་སྦྲུལ་
ལོ་ནས་བཟུང་འབྲེལ་ཚད་བདེ་བ་ཅན་དུ་འདྲེན་པའི་

ལུང་བསྟན་དུས་སུ་བབ་ཏེ་ས་ཏཱ་དང་འོད་དཔག་མེད་ཀྱི་མཚན་ས་ཡ་
རེ་དགེ་བསྐུལ་དང་འབྲེལ་སྔ་རྗེས་སུ་བདེ་ཆེན་ཞིང་སྒྲུབ་ཀྱི་ཆོས་
ཚོགས་ཆེ་ཕྲ་དུ་མ་འཚོགས་ཏེ་སྐྱེ་བོ་གྲངས་མེད་པ་ཐར་བའི་ལམ་དུ་
ཁྲིད། ལྕགས་རྟ་ལོ་འབྲུག་ཡུལ་དང་བལ་ཡུལ་བརྒྱུད་རྒྱ་གར་
འཕགས་པའི་ཡུལ་དུ་ཕེབས་ནས་༧གོང་ས་སྐྱབས་མགོན་ཆེན་པོ་
དང་ཐུགས་ཡིད་གཅིག་འདྲེས་སུ་གྱུར་ཏེ་ཕན་ཚུན་ཆོས་ཀྱི་སྐྱེས་
འབུལ་རེས་དང་སྔ་འགྱུར་རྙིང་མ་གཙོ་བོ་གྱུར་པའི་སྐྱེས་ཆེན་དམ་པ་
དུ་མས་ཁོང་གི་ཞབས་ལ་གཏུགས་ཤིང་གནས་མཇལ་དང་བསྟན་
འགྲོའི་དོན་དུ་ཐུགས་སྨོན་རྒྱ་ཆེར་མཛད། དེའང་བདུད་འདུལ་ལས་
རབ་གླིང་པའི་པདྨའི་ལུང་བྱང་རབ་གསལ་འཕྲུལ་གྱི་མེ་ལོང་ལས།
ད་ལྟ་སྔགས་པ་རྡོ་རྗེ་བདུད་འཇོམས་ཁྱོད། །མ་འོངས་ཉག་ཡུལ་
འབྲུག་གི་ལོ་བ་ཡིས།། ཟབ་གཏེར་བཏོན་ནས་དུས་འཁྲུགས་བཟློག་
པར་བྱེད། །དེ་སྤྲུལ་དེ་ཡི་ཤར་དུ་བྱ་ལོ་པ། །རྟེན་འབྲེལ་ངན་
པའི་གཞན་དབང་མ་གྱུར་ན། །སྙིགས་མའི་འགྲོ་རྣམས་རགས་
།ཅེས་སོགས་གསུངས་པ་ལྟར་ཆུ་སྤྲེལ་ལོར་གནས་ཆེན་བཅུ་གསུམ་
གྱི་གནས་སྒོ་འབྱེད་པའི་ལུང་བསྟན་དུས་ཐོག་ཏུ་བབ་པ་ཡིན་མོད་

་
འགའ་རེས་འགལ་རྐྱེན་བར་ཆད་དྲག་ཏུ་བརྩམས་ཏེ་དེ་མ་གྲུབ་པ་ནི་
བསྟན་དང་འགྲོ་བའི་དོན་གྱི་གེགས་ཆག་བརྗེད་དུ་མེད་པ་ཞིག་གོ
ཆུ་བྱ་ལོའི་དབྱར་ཁ་ནུབ་ཕྱོགས་ཀྱི་རྒྱལ་ཁབ་ཨ་མེ་རི་ཀ་དང་། ཅ་ན་
ཏ། ཧྥ་རན་སི་སོགས་སུ་ཕེབས་ནས་འཇམ་དཔལ་རྫོགས་པ་ཆེན་
པོའི་ཆོས་སྐོར་གྱི་གཙོས་སྔ་འགྱུར་གྱི་ཆོས་ཀྱི་བགོ་བྱ་ལས་ཅན་གྱི་
སློབ་མར་བསྩལ་པས་བསྟན་འགྲོའི་དོན་རླབས་ཆེན་གྲུབ་ཅིང་མཐོ་
རིམ་མི་སྣ་མང་པོས་ཀྱང་རྗེ་ཉིད་ཀྱི་ཞབས་ལ་བཏུད། ཤིང་ཁྱི་ལོར་
མདོ་ཁམས་ཆུ་བཞི་སྒང་དྲུག་གི་ས་ཆ་སྡེ་དགེ་དང་རྫ་ཆུ་ཁ་ཡུའུ་ཤུལ་
མགོ་ལོག་དང་རྔ་བ་ཁུལ་གྱི་ས་ཆ་ཁག་ཏུ་ཕེབས་ནས་གནས་རྣམས་
ལ་གཏེར་སྦ་འདོན་དང་ས་དེ་དག་གི་མི་སྐྱ་ཕོ་མོ་རྣམས་ལ་དགེ་
བཅུའི་ཁྲིམས་ཀྱི་དགེ་བསྐུལ་རྒྱ་ཆེན་པོ་མཛད་ཅིང་ཞོར་དུ་ཚོགས་པ་
ཀུན་ལ་བོད་མི་རིགས་ཀྱི་ཆོས་དང་རིག་གཞུང་གོམས་གཤིས་ཚང་
མ་ལ་སྲུང་སྐྱོབ་བྱེད་དགོས་པར་གདམས། ཤིང་ཕག་ལོ་ཡ་གླིང་གི་
རྒྱལ་ཁབ་སིང་ག་ཕོ་དང་། མ་ལེ་ཤིས་ཡ་སོགས་སུ་ཕེབས་ནས་ཆོས་
ཀྱི་མཛད་སྒོ་སྤེལ། མེ་གླང་ལོ་གོང་མས་བཀའ་བསྩལ་པ་ལྟར་
སངས་རྒྱས་ཀྱི་བསྟན་པ་སྤྱི་དང་བོད་ཀྱི་བསྟན་སྲིད་ལ་འཚེ་བའི་དམ་
སྲིའི་སྡེ་ཚོགས་རྣམས་སྐུ་ཕྲེང་སྔོན་མ་བྱུང་པ་པདྨ་ཕྲིན་ལས་ཀྱི་མཛད་
པའི་མཇུག་བསྐྱངས་ནས་དྲག་པོ་མངོན་སྤྱོད་ཀྱི་ཕྲིན་ལས་ཀྱིས་མིང་

གི་ལྷག་མར་བྱས་ཏེ་སྔོན་ཆད་མ་བྱུང་བའི་བཀའ་དྲིན་བསྐྱངས་པ་
སོགས་བོད་འདིར་ཡང་དར་བསྟན་པའི་སྲོལ་འབྱེད་གཅིག་པུ་
ལགས་སོ། ། སྤྱིར་རྗེ་འདིས་བསྐྱེད་རྫོགས་རྫོགས་ཆེན་གྱི་ལམ་
མཐར་ཕྱིན་པར་མ་ཟད་ཡི་དམ་ལྷག་པའི་ལྷའི་བསྙེན་སྒྲུབ་ལ་
གཞོལ་བས་ལྗགས་བསྙེན་ཡང་དུང་བཅུ་ཕྲག་ལྷག་དང་གཞན་ཡང་
རྩ་བ་གསུམ་གྱི་ཞལ་གཟིགས་གྲངས་ལས་འདས་པ་བྱུང་སྟེ་ཨོ་རྒྱན་
ཆེན་པོ་དང་ཀུན་མཁྱེན་ཀློང་ཆེན་པ་གཏེར་ཆེན་རཏྣ་གླིང་པ་རིག་
འཛིན་གཏེར་བདག་གླིང་པ་རིག་འཛིན་འཇིགས་མེད་གླིང་པ་འཇམ་
དབྱངས་མི་ཕམ་རྒྱ་མཚོ་མཁན་ཆེན་ཐུབ་བསྟན་ཆོས་འཕེལ་བླ་མ་བློ་
གྲོས་སོགས་སྔ་འགྱུར་རྙིང་མའི་སྐྱེས་ཆེན་རྣམས་དང༌། ཇོ་བོ་རྗེ་
དཔལ་ལྡན་ཨ་ཏི་ཤ་འབྲོམ་སྟོན་པ་རྒྱལ་བའི་འབྱུང་གནས་རྗེ་བློ་
བཟང་གྲགས་པ་ས་སྐྱ་པཎ་ཆེན་སོགས་ཕྱི་འགྱུར་གསར་མའི་བླ་མ་
རྣམས་དང་། ཡི་དམ་འཇམ་དཔལ་ཞི་བ་དང་ཁྲོ་བོ་གཤིན་རྗེ་གཤེད་
རྒྱལ་ཚབ་བྱམས་པ་མགོན་པོ་སོགས་དང༌། མཁའ་འགྲོ་ཡེ་ཤེས་
མཚོ་རྒྱལ་དང་ནེའུ་ཆུང་དབྱིངས་ཀྱི་ཊཱ་ཀི་སོགས་དང༌། ཆོས་སྐྱོང་གེ་
སར་རྒྱལ་པོ་བློན་འདན་མ་འབྲི་གུང་ཨ་ཕྱི་ཆོས་སྒྲོན་སོགས་དག་
པའི་སྣང་བར་ཞལ་གཟིགས་མཐའ་ཡས་པ་མངའ་བ་གསུང་འབུམ་
སོགས་སུ་གསལ་བ་ལྟར་ལགས་ལ་དགུང་གྲངས་བཅུ་བཞི་ཙམ་

ནས་བཟུང་འདའ་ཁའི་བར་དམ་པའི་ཆོས་ཀྱི་བཤད་ཁྲིད་བསྐྱངས་
ནས་རིས་མེད་རྒྱལ་བའི་བསྟན་པ་འབའ་ཞིག་སྤེལ་བར་བྱས་ཏེ་
རྒྱུ་སྐར་གྱི་གྲངས་དང་མཚུངས་པ་བྱུང་། རྗེ་འདི་ལ་གཏེར་ཆོས་
དང་དགོངས་གཏེར་བསྟན་བཅོས་ཀྱི་ཚུལ་དུ་བཀྲལ་བ་མང་དུ་
མཆིས་ཤིང་དེ་ཐམས་ཅད་པར་ཤིང་དུ་འཁོད་ཡོད། མཐར་སྐུ་འདའ་
བ་ལ་ཉེ་བའི་དུས་སུ་གསུང་འཕྲོས་རྣམས་སུ་ད་སང་ཕོད་ད་ཚོད་རང་
ཅག་ལྷན་དུ་ཡོད་ཟེར་བ་དཀའ་མོ་ཡིན་མོད་ཡོད་པའི་སྨོན་ལམ་
འདེབས། རྗེས་སུ་ང་ལ་སྤྲུལ་སྐུ་བཙལ་མི་དགོས། ད་རེས་བདེ་བ་
ཅིན་དུ་སྐྱེས་ནས་སངས་རྒྱས་འོད་དཔག་ཏུ་མེད་པའི་ཕྱག་པདྨའི་
འདབ་མ་ལྟར་དུ་འཇམ་པ་དེ་བདག་གི་སྤྱི་བོར་བཞག་མ་ཐོག་ཏུ་
ཐབས་དང་ཤེས་རབ་ཏིང་འཛིན་གྱི་སྟོབས་ཐམས་ཅད་མཐར་ཕྱིན་
ཏེ་ད་ལྟ་ལྟ་བུའི་བསྟན་འགྲོའི་དོན་སྒྲུབ་པ་ལ་ཉམ་ཆུང་ཞིག་མིན་
པའི་སྐབས་སུ་སྤྱིར་འཛམ་གླིང་སྒོས་གངས་ལྗོངས་དང་ཡུལ་འདི་མི་
བརྗེད་ཅེས་གསུངས། སློབ་ཚོགས་རྣམས་ལ་རྒྱལ་བའི་བཀའ་ཐ་
མའི་དགོངས་དོན་གསལ་བར་བྱེད་པའི་བསྟན་བཅོས་རྒྱུད་བླ་མ་
བཤད་ཁྲིད་མཛད་དེ་མཚམས་ནས་ཁྱེད་ཅག་ཚོས་རང་རང་གིས་
ཚུགས་ཐུབ་པ་ཞིག་དང་གཞན་སེམས་མི་དཀྲུགས་པ་ཞིག་དགོས།

གཚིག་དེ་གཉིས་ཀྱི་ནང་དུ་ང་རང་གི་ཚོད་ཀྱི་ཆོས་དང་འཇིག་རྟེན་
གཉིས་ཀྱི་ཞལ་གདམས་ཐམས་ཅད་འདུས་ཤིང་རྒྱ་ཆེ་ཆུང་གཉིས་ཀྱི་
སྒོ་ནས་འགྲེལ་རྒྱུ་ཡོད་ཅེས་གསུངས་ཏེ་སྨན་ཁང་དུ་ཕེབས། དེ་ནས་
དགུང་གྲངས་དོན་གཅིག་པ་རབ་རྒྱན་ཆུ་ལུག་ལོའི་ཟླ་བཅུ་གཅིག་
པའི་ཚེས་བཅོ་ལྔའི་སྔ་དྲོར་སྐུ་ལུས་དྲང་པོར་བསྲངས་ཏེ་ཞབས་སྐྱིལ་
ཀྲུང་དང་ཕྱག་མཉམ་བཞག་མཛད་ནས་དག་པའི་ཞིང་དུ་གཤེགས་
སོ། །སྐུ་གདུང་རིན་པོ་ཆེ་སློབ་གླིང་དུ་དེ་ཉིན་ནས་གདན་དྲངས་
ཤིང་གསང་རྒྱ་བྱས་ཏེ་བཞག ཚེས་ཉེར་གཉིས་ཉིན་ཐུགས་དམ་
བཀྲོལ་ཏེ་གདུང་ཆས་རྒྱན་ལྡན་བྱས། ཚེས་ཉེར་གསུམ་ནས་ཕྱོགས་
སོ་སོ་ནས་ལྷགས་པའི་དད་ལྡན་གྱི་སློབ་མ་རྣམས་ལ་མཇལ་ཁ་
བསྟན། སྤྱིར་མཇལ་མཁན་ཧ་ཅང་མང་པོ་ལ་འོང་འདོད་ཡོད་མོད་
སྲིད་གཞུང་ནས་ས་ཚིགས་སོ་སོར་བཀག་སྡོམ་བྱས་པར་བརྟེན་དེ་
ཙམ་ཞིག་འབྱོན་མ་ཐུབ་ནའང་མཇལ་མཁན་ཁྲི་ཕྲག་ཁ་ཤས་བྱུང་།
སྐུ་གདུང་ཇེ་ཆུང་དུ་སོང་ཞིང་དེར་འདུས་ཐམས་ཅད་ཀྱིས་འོད་དཔག་
མེད་ཀྱི་མཚན་ས་ཡ་རེ་ཁས་བླངས་པའི་འགྲོ་དོན་གཅིག་པུ་ཡང་ལོ་
རྒྱུས་ཐོག་བྱུང་མ་མྱོང་པ་ལྟ་བུ་ཡིན། བོད་ཟླ་བཅུ་གཉིས་པའི་ཚེས་
གསུམ་ལ་ཆོ་ག་བཞི་ལ་བརྟེན་ནས་སྐུ་གདུང་ཞུགས་འབུལ་བྱས་
པར་ཐུགས་མེས་གཏན་ནས་མ་ཚིག་པར་འདུག་པ་སྐལ་ལྡན་སློབ་མ་

རྣམས་ཀྱི་བསོད་ནམས་ཀྱི་སྐལ་བར་ཐོབ་ཅིང་གདུང་ཁང་གི་སྟེང་གི་
གོས་ཆེན་གྱི་གདུགས་ཀྱང་མ་ཚིག་པར་ལུས་པ་ནི་ད་དུང་སངས་
རྒྱས་ཀྱི་བསྟན་པའི་གདུགས་དཀར་པོ་མི་ནུབ་པར་ཡུན་དུ་གནས་
པའི་རྟགས་སུ་གོ །དེ་ནས་གདུང་ཁང་སྒོ་མ་ཕྱེས་པར་བཞག་
ཅིང་ཚེས་བཅུ་ལ་སྒོ་ཕྱེས་པས་གདུང་བབས་པར་མ་ཟད་གདུང་རུས་
རྣམས་མདོག་སྣ་ལྔ་བྱུང་ཞིང་དམར་པོ་དང་སེར་པོ་ཤས་ཆེ་བར་
འདུག་གོ །
འདི་ན་མཚུངས་མེད་བླ་མ་ཡི། །
རྣམ་ཐར་མ་དྲོས་མཚོ་ཆེན་ལས། །
སྐྲ་རྩེས་བླངས་པའི་ཟིལ་བ་ཙམ། །
དད་ལྡན་སྐྱེ་བོའི་དཔལ་དུ་བཀོད། །་
དགེ་བས་ཚེ་རབས་ཐམས་ཅད་དུ། །
སྐྱབས་གཅིག་དཔལ་ལྡན་བླ་མ་ཡིས། །
རྗེས་བཟུང་བྱིན་རླབས་རབ་ཐོབ་ནས། །
་བྱང་ཆེན་ས་ལ་དབུགས་དབྱུང་མཛོད། །
ཅེས་པ་འདི་ནི་༧ཡབ་གཅིག་ཆོས་ཀྱི་རྒྱལ་པོའི་སློབ་འབངས་སུ་གཏོགས་པ་བསྟན་
འཛིན་ལྷག་པས་སྤེལ་བ་དགེ །

༄༅། །གསང་བའི་སྙིང་པོ་དེ་ཁོ་ན་ཉིད་ངེས་པའི་རྒྱུད་ཀྱི་
བརྒྱུད་རིམ་བསྡུས་པ་བཞུགས་སོ། །
བཅོམ་ལྡན་འདས་དཔལ་ཀུན་ཏུ་བཟང་པོ་ལ་ཕྱག་འཚལ་ལོ། །དེ་ཡང་རྡོ་རྗེ་
སེམས་དཔའ་སྒྱུ་འཕྲུལ་དྲྭ་བ་གསང་བའི་སྙིང་པོ་དེ་ཁོ་ན་ཉིད་ངེས་པའི་རྒྱུད་ཀྱི་
རྒྱལ་པོའི་བརྒྱུད་རིམ་ཅུང་ཟད་དགོད་པ་ལ། བདག་ཅགགི་སྟོན་པ་ཐབས་
མཁས་ཤིང་ཐུགས་རྗེ་ཆེན་པོ་དང་ལྡན་པ་དེ་ཉིད་ཀྱིས་ཐུན་མོང་གི་མཛད་པ་
དཀའ་བ་སྤྱད་ཅིང་བཞུགས་ཚེ་ཕྱོགས་བཅུའི་སངས་རྒྱས་ཀྱིས་བསྐུལ་ཏེ་
བཏགས་པའི་ལུས་དེར་བཞག་ནས་ཡེ་ཤེས་ཀྱི་ལུསའོག་མིན་དུ་གཤེགས་ཏེ་
མངོན་པར་བྱང་ཆུབ་པར་མཛད། དེ་ནས་རི་རབ་ཀྱི་རྩེ་དང། རྒྱུ་མཚོའི་
འགྲམ་༣ ཨོ་རྒྱན་དང། ཟ་ཧོར་རྣམསསུ་གཤེགས་ནས་འཁོར་དག་པ་རྣམས་
ལ་རྒྱུད་སྡེ་མཐའ་ཡས་པ་བསྟན། སླར་བཏགས་པའི་ལུས་ལ་ཞུགས་ནས་
མཛད་པ་ལྷག་མ་རྣམས་མཐུན་སྣང་དུ་བསྟན། དེ་ལྟར་སྤྲུལ་སྐུས་གསང་སྔགས་
གསུངས་པ་དང་། འོག་མིན་དུ་ལོངས་སྐུས་གསང་སྔགས་བསྟན་པ་གཉིས་དུས་
མཉམ་པར་སློབ་དཔོན་ཉི་འོད་སེང་གེས་རྒྱ་ཆེར་འགྲེལ་དུ་བཤད། སྟོན་པས་མི་
ཡུལ་དུ་བྱང་ཆུབ་བརྙེས་པའི་མཛད་པ་བསྟན་ནས་ཐུན་མོང་ཐེག་པ་གསུང་
སྐབས་ལོངས་སྐུས་འོག་མིན་དུ་རྒྱུད་བསྟན་པར་སྒེག་པའི་རྡོ་རྗེས་སྤར་ཁབ་ཏུ་

གསུངས་༑ ཀུན་མཁྱེན་ཀློང་ཆེན་རབ་འབྱམས་ནི་ཕྱི་མ་དང་མཐུན། དེ་བཞིན་
གཤེགས་པའི་རྣམ་འཕྲུལ་བསལ་གྱིས་མི་ཁྱབ་པའི་ཕྱིར་བཤད་ཚུལ་དེ་དག་མི་
འགལ་བར་བླ་མ་དག་གསུངས། བརྒྱུད་ཚུལ་དངོས་ནི་བཤད་རྒྱུད་རྒྱམཚོ་
ལས༑ རྒྱལ་བསེམས་དཔའ་རྣལ་འབྱོར།་།དགོངས་པ་རིག་པ་རྣབར
བརྒྱུད༑ ཅེས་པ་ལྟར་གསུམ་ལས། དངཔོ་རྒྱལབདགོསཔའི་བརྒྱུད་
པ་ནི། ཁྱབ་བདག་རིགས་དྲུག་པ་ཉིད་ཀྱིས་འོག་མིན་དུ་རྒྱལ་ཚབ་རིགས་ལྔའི་
སྟོན་པ་དང༌། རང་སྣང་གི་འཁོར་རྣམས་ལ་ཆོས་ཉིད་བསམ་གྱིས་མི་ཁྱབ་བའི་
དོན་སྒྲཚིག་དང་བྲལ་བས་བརྒྱུད་པའོ། གཞན་ཡང་སྟོན་པ་དང་རྒྱུད་ཐ་དད་
པའི་འཁོར་ལ་ཟབ་དབང་བསྐུར་ཏེ་དགོངས་པ་དབྱེར་མེད་དུ་གྱུར་པའི་བརྒྱུད་
སེམས་དཔའི་འཁོར་དུ་སྣང་བ་དག་གི་ནང་ནས་སྟོན་པ་ཉིད་ཀྱི་སྤྲུལ་པ་འཇམ་
མཆོག་སྐྱོང་ལ་བཤད། དེས་ཚངས་པ་རིན་ཆེན་འོད་འབར་ལ། དེས་སྐྱེ་དགུའི་
བདག་པོ་ཚངས་པ་ལ། དེས་ཚངས་པ་ན་སྒྲོལ་ལ། དེསཚངས་པ་གཙུག་ཕུད་
འབུམ་སྡེ་ལ་བསྟན། སྤྱན་རས་གཟིགས་བདུད་རྩི་སྨན་གྱི་སྐུས་ཀླུའི་
གནས་སུ་ཀླུ་རྒྱལ་མགྲིན་པ་ནག་པོ་ལ་བསྟན། དེས་ཀླུ་མོ་ཁ་འདུལ་

་དེས་ཀླུ་འཇོག་པོ་ལ། དེས་ཀླུའི་རིག་འཛིན་གྱི་ཚོམ་བུ་འབུམ་སྡེ་ལ་
བསྟན་ཏོ། །ཕྱག་ན་རྡོ་རྗེ་འཇིགས་ཚུལ་བསྡིགས་པའི་སྐུར་
བསྟན་པས། གནོད་སྦྱིན་གྱི་གནས་སུ་གནོད་སྦྱིན་ཀུན་ཏུ་བཟང་
པོ་ལ་བཤད། དེས་གནོད་སྦྱིན་ལག་ན་རྡོ་རྗེ་ལ། དེས་གནོད་སྦྱིན་
གྲིགས་ལྡན་ཕྱོགས་སྐྱོང་ལ། དེས་གནོད་སྦྱིན་སྐར་མདའ་གདོང་ལ།
དེས་གནོད་སྦྱིན་གྱི་རིག་འཛིན་ཚོམ་བུ་འབུམ་སྡེ་ལ་བཤད་ཅིང་། དེ་
རྣམས་ཀྱིས་སོ་སོའི་འཁོར་ཚོགས་ལའང་བཤད་པས་ཚོམ་བུ་དང་
བཅས་པ་རྡོ་རྗེ་འཆང་གི་སར་གཤེགས་སོ། །སྟོན་པ་མྱ་ངན་ལས་
འདས་ནས་ལོ་ཉེར་བརྒྱད་འདས་པ་ན། ལྷ་གྲོགས་ལྡན་མཆོག་སྐྱོང་།
ཀླུ་རྒྱལ་འཇོག་པོ། གནོད་སྦྱིན་སྐར་མདའི་གདོང༌། སྲིན་པོ་བློ་
གྲོས་ཐབས་ལྡན། མིའི་རིག་འཛིན་ལི་ཙ་བཱི་དྲི་མ་མེད་པར་གྲགས་
པ་སྟེ་དམ་པའི་རིགས་ཅན་དྲྭ་མ་ལྔ་མཉམ་བཞག་ལས་ལངས་ནས་
སྟོན་པ་མྱ་ངན་ལས་འདས་པར་མངོན་ཞེས་ཀྱིས་མཁྱེན་ཏེ་ལངྐའི་
ཡུལ་གྱི་རི་མ་ལ་ཡའི་རྩེ་མོར་རྫུ་འཕྲུལ་གྱིས་འདུས་ཏེ་གདུང་ཚིག་
བཏོན་ཅིང་བཤུམས་སོ། །དེའི་ཚེ་སངས་རྒྱས་ཀྱིས་གསང་
སྔགས་སྟོན་པར་དབང་བསྐུར་ཅིང་མངའ་བརྙེས་པ་དཔལ་ཕྱག་ན་རྡོ་
རྗེ་མངོན་སུམ་དུ་སྣང་བར་མཛད་ནས་རིགས་ཅན་ལྔ་དང་རིག་
འཛིན་ཕལ་མོ་ཆེ་ལ་གསང་སྔགས་ཀྱི་ཐེག་པ་རྣམས་བཀའ་བསྡུས་

ཏེ་བསྟན་པར་མཛད། སྲིན་པོ་བློ་གྲོས་ཐབས་ལྡན་གྱིས་ཡི་གེར་
བྲིས་ནས་ནམ་མཁའ་ལ་མི་མངོན་པར་རྒྱས་བཏབ་སྟེ་གཏེར་དུ་སྦས་
སོ། ། རི་མ་ལ་ཡ་ཡོད་པའི་ལངྐའི་ཡུལ་དེ་བཅོམ་ལྡན་འདས་
ཀྱིས་ལང་ཀར་གཤེགས་པ་གསུངས་པའི་གནས་དེང་སང་སེངྒ་ལའི་
ཡུལ་དུ་མཁས་པ་མང་པོས་ངོས་འཛིན་བྱེད་དོ། །གསུམ་པ་གང་
ཟག་སྙན་བརྒྱུད་ནི། དེ་ལྟར་གསང་བདག་གིས་བཀའ་བསྡུ་
མཛད་པ་དེའི་ཚེ་ས་ཧོ་རའི་རྒྱལ་པོ་ཛགསང་སྔགས་ཕྱི་རྒྱུད་ཀྱི་སྒྲུབ་
པར་བཞུགས་པ་ལ། སྐུ་གསུང་ཐུགས་རྟགས་ཐིམ་པ་དང༌ །
།རིན་ཆེན་གླེགས་བམ་བབས་པ་དང་། །ཆོས་ཀྱི་བགྲོ་བ་བྱེད་པ་
དང༌། ཀུན་ཀྱིས་དམ་པར་བསྒྲགས་པ་དང༌། །མཆོད་པ་
ཆེན་པོ་བྱས་པ་དང་༑ ༑རིན་ཆེན་ཆར་དུ་འབབ་པ་དང༌།
།སངས་རྒྱས་ས་ལ་ལུང་བསྟན་པའོ། །ཞེས་པའི་ངོ་མཚར་བའི་རྨི་
ལྟས་བདུན་བྱུང༌། རྨི་ལྟས་དང་མཐུན་པར་རྒྱལ་བོའི་ཁང་སྟེང་དུ་
སངས་རྒྱས་མཉམ་སྦྱོར་ལ་སོགས་པའི་རྒྱུད་སྡེའི་གླེགས་བམ་དང་།
གསང་བདག་གི་སྐུ་ཁྲུ་གང་བ་ཞིག་བབས། གསོལ་བ་བཏབ་
པས་རྡོར་སེམས་ཞལ་མཐོང་གི་ལེའུ་རྟོགས་ཤིང༌། ཕྱག་རྡོར་གྱི་སྐུ་
ལ་བརྟེན་ནས་ཟླ་བ་བདུན་དུ་བསྒྲུབས་པས་རྡོར་སེམས་ཀྱི་ཞལ་
མཇལ་ཞིང་ཡེ་ཤེས་ཀྱི་དབང་བསྐུར་ཐོབ་པས་གླེགས་བམ་གྱི་བརྡ་

དོན་མ་ལུས་པ་མཁྱེན། འདི་ནི་སློབ་དཔོན་ཀུ་ཀུ་ར་ཛཱ་དང་དུས་
མཚུངས་སུ་བཤད་པས་ཨིནྡྲ་བྷུ་ཏི་བར་བ་ལ་ངོས་འཛིན་དགོས་པ་
འདྲ་ཞེས་བླ་མ་འགས་གསུངས། དེས་མཐར་ཕྱག་རྒྱུ་ཆེན་པོའི་
དངོས་གྲུབ་བརྙེས་པ་རྒྱལ་པོ་ཀུ་ཀུ་རཱ་ཛ་ལ་བཤད། དེས་སྲས་ཤ་ཀྲ་
པུ་ཏྲིའམ་ཨིནྡྲ་བྷཱུ་ཏི་ཆུང་བ་ལ་བསྟན། དེས་སེང་ཧ་རཱ་ཛ་ལ། དེས་
ཤ་ཀྲ་བུ་ཏིའམ་ཨུ་པ་རྭ་ཛ་ལ། དེས་སྲས་མོ་གོ་མ་དེ་ཝི་ལ་བཤད་
ཅིང་། དེ་རྣམས་ཚོམ་བུ་དང་བཅས་པ་ཚོགས་སྒྲུབ་ཀྱི་ལམ་གྱིས་རྡོ་
རྗེ་འཆང་གི་ས་ལ་གཤེགས་སོ། །དེ་ལྟརའང་ལམ་རིམ་ལས།
གསང་བའི་བདག་པོ་མངོན་གཤེགས་ནས༑༑ལྷ་ཀླུ་གནོད་སྦྱིན་སྲིན་
པོ་དང༌། །མི་ལས་སྐལ་ལྡན་འདུས་པ་ལ། །དབང་པོས་ཇི་
ལྟར་ལུང་བསྟན་དུས། །རྒྱལ་བུ་རིགས་ཅན་ལྟས་ཤར་བ།
།འབྲེལ་བས་སྣང་བ་མངོན་བརྟགས་པས། །ཐུགས་ཀྱི་སྒྲུབ་པ་
མངོན་རྟོགས་ཏེ། །དེ་ཉིད་སྒོ་ནས་དེ་ཉིད་བསྒྲུབས། །བསྟན་
པའི་དངོས་གྲུབ་དེ་ནས་ཐོབ་༑ ༑དོན་དམ་བཅུད་ཀྱིས་དེ་ནས་
རྒྱས། །འདོད་པའི་བསམ་པ་དེ་ནས་འགྲུབ། །སྨོན་པའི་ལྷ་
དང་དེ་རུ་མཇལ། ། དེ་ནས་རྡོ་རྗེ་གདན་སྟེང་གི །འཛམ་
གླིང་ཤར་གྱི་ཕྱོགས་མཚམས་སུ། །ཕོ་བྲང་རིན་ཆེན་དམ་པ་དེར།
།བཀྲ་ཤིས་པ་ཡི་ཁང་པ་ལུ་ཀུ་ཀུ་རཱཛ་ཨིནྡབོ་དྷི། །སེདྷ་ཨུ་པ་

ར་ཛཱ་དང་།།སྲས་མོ་གོ་མ་དེ་བི་སོགས། །སྒྱུ་འཕྲུལ་དྲ་བའི་དབང་
ཐོབ་ནས། ། ཚོགས་ཀྱི་དཀྱིལ་འཁོར་མངོན་བསྒྲུབས་ཏེ།
།རྡོ་རྗེ་འཆང་སར་མངོན་དུ་གཤེགས། །ཞེས་སོ། །རྒྱལ་པོ་
ཨིནྡྲ་བྷུ་ཏིས་སྒྱུ་འཕྲུལ་ལམ་རྣམ་བཀོད་དང༌། རིམ་པ་གཉིས་པ་ལ་
སོགས་མཛད། སྲས་མོ་གོ་མ་དེ་བཱིས་སློབ་དཔོན་ཀུ་ཀུ་རཱ་ཛ་ཕྱི་མ་ལ་
བཤད། །དེ་ཉིད་ཀྱིས་རོ་ལངས་བདེ་བའི་དངོས་གྲུབ་དང༌། དྲང་
སྲོང་བྷཱ་ཥི་ཏ། ནཱ་ག་རྫུ་ན་གསུམ་ལ་བཤད། སྔ་མས་རྡོ་རྗེ་བཞད་པ་
ལ་བཤད་ཅིང་དེ་དང་དྲང་སྲོང་བྷ་ཥི་ཏ་གཉིས་ཀྱིས་པྲ་བྷ་ཧ་སྟི་ལ་
བཤད། ནཱ་ག་རྫུ་ནས་སློབ་དཔོན་ཧཱུྃ་ཀ་ར་དང༌། རྡོ་རྗེ་བཞད་པས་
ཤྲཱི་སེངྷ་ལའང་བརྒྱུད་དོ། །ཡང་རྒྱལ་པོ་ཀུ་ཀུ་རཱ་ཛས་སློབ་དཔོན་
སྒེག་པའི་རྡོ་རྗེ་དང༌། སངས་རྒྱས་གསང་བ་གཉིས་ལ་བརྒྱུད་དེ།
སྒེག་པའི་རྡོ་རྗེས་གསང་བ་སྙིང་པོའི་འགྲེལ་བ་སྤྱིར་ཁོབ་དང༌།
ཐུགས་ཐིག རིམ་པ་དྲུག་པ། དམ་ཚིག་གསལ་བཀྲ། ཕྲ་རྒྱས་
སོགས་མང་དུ་མཛད་ཅིང་སྤེལ། མཐར་གྱིས་རྡོ་རྗེའི་སྐུ་བརྙེས།
སངས་རྒྱས་གསང་བས་པྲ་བྷ་ཧ་སྟི་ལས་ཀྱང་གསན་ཞིང་གསང་སྙིང་
1དང༌ ཁྲོ་བོའི་མངོན་པར་རྟོགས་པའི་རིམ་པོ་རྣམས་མཛད་དོ།

།མདོ་རྒྱུད་དུ་མ་ནས་ལུང་གིས་བསྔགས་པ་ཨོ་རྒྱན་གྱི་སློབ་དཔོན་
ཆེན་པོ་བོད་ལ་བཀའ་དྲིན་མཚུངས་མེད་པདྨ་སམྦྷ་ཝས་ནི་རྒྱལ་པོ་
ཛདང་པྲ་བྷ་ཧ་སྟི་སངས་རྒྱས་གསང་བ་རྣམས་ལས་གསན་པར་
མཛད། སངས་རྒྱས་གསང་བས་པཎྜི་ཏ་བི་མ་མི་ཏྲ་ལ་བརྒྱུད་ཅིང་
ཁོང་གིས་སྒྱུ་འཕྲུལ་ཕྱོགས་ལ་བསྟན་བཅོས་ཀྱང་མཛད། དེ་ཡན་
ཆད་ནི་འཕགས་ཡུལ་དུ་བརྒྱུད་ཚུལ་ལོ། ། །བོད་དུ་སློབ་
དཔོན་པདྨས་མན་ངག་ལྟ་ཕྲེང་སོགས་གསུངས་ཏེ་དེ་ལས་བརྒྱུད་
པའང་ཡོད་པར་སྣང་མོད། ཡོངས་གྲགས་སུ་བི་མ་ལས་རྨ་ལོ་ཙཱ་བ་
རིན་ཆེན་མཆོག་དང་གཉགས་ཛྙཱ་ན་ཀུ་མ་ར་གཉིས་ལ་གདམས། དེ་
གཉིས་ལས་བརྒྱུད་པའི་ཆུ་བོ་གསུམ་དུ་གྱེས་ཏེ། དེའང་རྨས་གཙུག་
རུ་རིན་ཆེན་གཞོན་ནུ་དང་། གྱེ་རེ་མཆོག་སྐྱོང་གཉིས་ལ་བཤད། དེ་
གཉིས་ཀས་དར་རྗེ་དཔལ་གྲགས་དང་། ཞང་རྒྱལ་བའི་ཡོན་ཏན་
གཉིས་ལ་བཤད་ནས། ཞང་གིས་གནུབས་ལ་བརྒྱུད་དོ། །ཡང་
གཉགས་ཀྱིས་སོག་པོ་དཔལ་ཡེ་ལ་བཤད། དེ་ཉིད་ཀྱིས་གནུབས་
ཆེན་ལ་བརྒྱུད། ཡང་རྨ་གཉགས་ཀྱིས་ཁུ་བྱང་ཆུབ་འོད། ཁུས་ཞང་
དང༌། ཞང་གིས་གནུབས་ཆེན་སངས་རྒྱས་ཡེ་ཤེས་ལ་སྟེ་དེ་ལ་
བརྒྱུད་པའི་ཆུ་བོ་དེ་གསུམ་གཅིག་ཏུ་འདྲེས་སོ། །གནུབས་ཀྱིས་
སློབ་མ་དམ་པ་ཡོན་ཏན་རྒྱ་མཚོ་དང་དེའི་སྲས་ཡེ་ཤེས་རྒྱ་མཚོ་

གཉིས་ལ་བཤད། དེ་གཉིས་ལས་ཉང་ཆེན་ཤེས་རབ་མཆོག་གིས་
ཞུས། དེ་ནས་ཉང་ཡེ་ཤེས་འབྱུང་གནས། དེ་ལས་ཟུར་བོ་ཆེ་ཤཱཀྱ་
འབྱུང་གནས་ལ་བརྒྱུད། དེ་ལ་སློབ་མ་རྩེ་མོ་བཞི་རྩེ་ལྐོག་དང་ལྔ་
སྒོམ་ཆེན་བརྒྱ་རྩ་བརྒྱད་ཡོད་པ་ལས་རྩེ་མོ་བཞིའི་ནང་ནས་བདེ་
གཤེགས་རྒྱ་བོའམ་ཟུར་ཆུང་ཤེས་རབ་གྲགས་ལ་བཤད། དེ་ལ་
སློབ་མའི་གཙོ་བོ་མང་དུ་ཡོད་པ་ལས་ཐུགས་སྲས་ཀ་བ་བཞི་སྟེ།
སེམས་ཕྱོགས་ཀྱི་ཀ་བ་གུང་བུའི་སྐྱོ་སྟོན་ཤཱཀྱ་ཡེ་ཤེས། མདོའི་ཀ་བ་
སྐྱོང་ལུང་གི་ཡང་ཁེང་བླ་མ། སྒྱུ་འཕྲུལ་གྱི་ཀ་བ་ཆུ་བར་གྱི་གླན་ཤཱཀྱ་
བཟང་པོ། ཕྲིན་སྒྲུབ་ཀྱི་ཀ་བ་ནག་པོ་རེའི་མདའ་ཏིག་ཇོ་ཤཱཀ་བཞི་
ལ་བརྒྱུད། དེ་བཞི་ལས་ཟུར་ཆུང་གི་སྲས་གསང་བདག་དངོས་སྣང་
སྒྲོ་ཕུག་པའམ་ཟུར་ཤཱཀྱ་སེང་གེས་ཞུས། དེ་ལ་ཐུགས་ཟིན་གྱི་སློབ་
མ་བཅུ་གཉིས་དང༌།གདུགས་ཐོགས་ཀྱི་སློབ་མ་སྟོང་སོགས་
བྱུང་བ་ལས། གཙོ་བོ་ཉེ་སྟོན་ཆོས་སེང་ལ་བརྒྱུད། དེས་གཙང་ནག་
འོད་འབར། དེས་མེས་སྟོན་མགོན་པོ། དེས་སྲོ་ཤེས་རབ་ཚུལ་
ཁྲིམས། དེས་རྟ་ནག་བདུད་འདུལ༑ དེས་མདའ་ཤཱཀྱ་འཕེལ། དེས་
ཟུར་བྱམས་པ་སེངྒེ། དེས་འགྲོ་སྟོན་བསམ་འགྲུབ། དེས་སྒྲོལ་ཆེན་
སངས་རྒྱས། དེས་གཞོན་ནུ་དཔལ། དེས་ཡེ་ཤེས་དཔལ་བཟང་པོ།
དེས་འབྲི་གུང་རིན་ཆེན་ཕུན་ཚོགས། དེས་རང་གྲོལ་ཉི་ཟླ་སངས་

རྒྱས། དེས་འཁོན་རིགས་ཚེ་དབང་ནོར་རྒྱས། དེས་འཁོན་སྟོན་
དཔལ་འབྱོར་ལྷུན་གྲུབ། དེས་ཟུར་ཆེན་ཆོས་དབྱིངས་རང་གྲོལ།
དེས་དར་སྡིངས་རིག་འཛིན་ཕྲིན་ལས་ལྷུན་གྲུབ། དེས་གཏེར་ཆེན་
ཆོས་ཀྱི་རྒྱལ་པོ་འགྱུར་མེད་རྡོ་རྗེ། དེས་ལོ་ཆེན་ངག་དབང་ཆོས་
དཔལ་ལ་བཤད། གཏེར་ཆེན་སྐུ་མཆེད་ཐུགས་སྲས་དང་བཅས་
པས་གསང་བ་སྙིང་པོའི་དབང་དང་། སྒྲུབ་ཐབས། དཀྱིལ་ཆོག་རྒྱུད་
འགྲེལ། མཐའ་དཔྱོད་སོགས་མཛད་དེ་བཤད་སྒྲུབ་ཀྱི་ཕྲིན་ལས་ད་
ལྟའི་བར་རྒྱུ་ཆེའོ། །ལོ་ཆེན་གྱིས་པདྨ་འགྱུར་མེད་རྒྱུ་མཚོ་དང་།
རྒྱལ་སྲས་རིན་ཆེན་རྣམ་རྒྱལ་ལ་བརྒྱུད་ཅིང་། ཕྱི་མས་པདྨ་བསྟན་
འཛིན་དང་ལོ་ཆེན་ཡང་སྲིད་མཁན་ཆེན་ཨོ་རྒྱན་བསྟན་འཛིན་རྡོ་རྗེ་
ལ་ལེགས་པར་བཤད། དེ་ནས་རབ་འབྱམས་པ་ཆོས་ཀྱི་གྲགས་པ།
དེས་དགེ་རྩེ་བསོད་ནམས་བསྟན་འཛིན་ནམ་འཇིགས་མེད་ངོ་མཚར་
ལ། དེས་རྡོ་རྗེ་འཛིན་པ་པདྨ་བཀྲ་ཤིས། དེ་ལས་རྒྱལ་སྲས་གཞན་
ཕན་མཐའ་ཡས་ཀྱིས་གསན། དེ་ཡིས་དཔལ་སྤྲུལ་ཨོ་རྒྱན་འཇིགས་
མེད་ཆེས་ཀྱི་དབང་པོ་དང་། ངག་གི་དབང་ཕྱུག་པདྨ་བཛྲ་གཉིས་ལ་
བསྩལ། ཕྱི་མས་ཀུན་མཁྱེན་མི་ཕམ་རྒྱ་མཚོར་བརྒྱུད་ཅིང་། དེ་ལས་
མཁན་ཆེན་ཀུན་བཟང་དཔལ་ལྡན་ལ། ཡང་ན་མཁན་ཆེན་ཡོན་ཏན་
རྒྱ་མཚོ། དེ་གཉིས་ལས་མཁན་ཆེན་ཐུབ་བསྟན་ཆོས་འཕེལ་དང་།

དེ་ཉིད་ཀྱིས་བཀའ་དྲིན་མཚུངས་མེད་༧ཆོས་རྗེ་ཡིད་བཞིན་ནོར་བུ་
འཇིགས་མེད་ཕུན་ཚོགས་འབྱུང་གནས་དཔལ་བཟང་པོ་མཆོག་ལ་
བརྒྱུད་དེ། འདི་དག་གི་ལོ་རྒྱུས་ཞིབ་པར་ལོགས་སུ་འབྲི་བར་བྱའོ།
།ཆོས་ཀྱི་རྒྱལ་པོ་ཀུན་མཁྱེན་ཀློང་ཆེན་པ་ལ་བརྒྱུད་ཚུལ་ནི། དེ་ཉིད་
ཀྱིས་མཛད་པའི་སེམས་ཉིད་ངལ་གསོའི་དོན་ཁྲིད་ལས། རྒྱལ་
བ་དགོངས་པས་བརྒྱུད་པ། རིག་འཛིན་རིག་པས་བརྒྱུད་པ། གང་
ཟག་སྙན་ཁུང་དུ་བརྒྱུད་པ་དང་གསུམ་ལས། དང་པོ་ནི། ཆོས་སྐུ་
ཀུན་ཏུ་བཟང་པོ། ལོངས་སྐུ་རིགས་ལྔའི་སངས་རྒྱས། སྤྲུལ་སྐུ་
རིགས་གསུམ་མགོན་པོས་གནས་རིགས་སོ་སོར་མི་མ་ཡིན་གྱི་རིག་
འཛིན་ཐ་དད་ལ་བརྒྱུད་པའོ། །གཉིས་པ་ནི། ཕྱག་ན་རྡོ་རྗེ་ལ་
རྒྱལ་བོ་ཛས་ཞུས་པ། དེ་ནས་རིམ་པ་བཞིན་ཨིན་དྷུ་ཏི། སྲས་
ཤཱཀྱ་བྷུ་ཏི། ཀུ་ཀུ་རཱ་ཛ། ནཱ་གརྫུ་ན། པདྨ་སམྦྷ་ཝ། བི་མ་ལ་མི་ཏྲའོ།
།གསུམ་པ་ནི། གཉགས་ཀུ་མཱ་ར། རྨ་རིན་ཆེན་མཆོག གྱེ་རེ་མཆོག་
སྐྱོང་། དར་རྗེ་དཔལ་གྱི་གྲགས་པ། གནུབས་སངས་རྒྱས་ཡེ་ཤེས།

དེས་བསམ་ཡས་པ་ངག་གི་དབང་ཕྱུག་ལའོ། །ཞེས་གསུངས་སོ།
།དེ་ལས་ཇི་ལྟར་བརྒྱུད་ཚུལ་ནི། རྒྱལ་སྲས་གཞན་ཕན་མཐའ་ཡས་
ཀྱིས་མཛད་པའི་སྒྱུ་འཕྲུལ་བརྒྱུད་འདེབས་ལས་ཤེས་པར་བྱའོ།
།དེ་ཡང་སློབ་དཔོན་སངས་རྒྱས་གསང་བས་སྒྱུ་འཕྲུལ་ལམ་རྣམ་
བཀོད་སོགས་སྐྱེས་སུ་གནངས་བ་དང༌། བེ་རོས་ཁམས་འོ་རྡུ་བྱམས་
ཆེན་གྱི་གཙུག་ལག་ཁང་དུ་ཉི་སེང་གི་རྒྱ་ཆེར་འགྲེལ་ལ་བསྒྱུར་
བཤད་མཛད༑ གནུབས་ཆེན་ནས་རིམ་པར་བརྒྱུད་དེ་ཟུར་མེས་
དབོན་གསུམ་ལ་བཀའ་བབས་ཏེ་ཟུར་ལུགས་སུ་གྲགས་པ་དང༌།
སྒྲོ་ཕུག་པའི་སློབ་མ་འཛོམ་སྟོན་འགྲོ་བའི་མགོན་པོ་ལས་ཀ་དམ་པ་
བདེ་གཤེགས་ཀྱིས་གསན་པའི་རྒྱུན་ཕྱིས་དབུས་སུ་ཡར་འཕེལ་བ་
ལ་སྒྱུ་འཕྲུལ་ཁམས་ལུགས་སུ་གྲགས་པ་དང༌། རོང་ཟོམ་ཆོས་
བཟང་ལ་པདྨ་བེ་རོ་སོགས་ཀྱི་བརྒྱུད་པའི་བཀའ་བབས་པས།
གསང་འགྲེལ་དཀོན་མཆོག་འགྲེལ་དུ་གྲགས་པ་མཛད་པ་རོང་
ལུགས། ཀུན་མཁྱེན་དྲི་མེད་འོད་ཟེར་གྱིས་ཕྱོགས་བཅུའི་མུན་སེལ་
སོགས་སུ་མ་ཧཱའི་ཨ་ཏིར་བཀྲལ་བ་དང་། རོག་ཤེས་རབ་འོད་ལ་སོ་
ཟུར་སྐྱོར་ལུགས་སོགས་མང་དུ་འདུས་ཤིང་དེ་ལས་རོག་ལུགས་སུ་
གྲགས་པ་བྱུང་༑ དེ་རྣམས་ཀྱང་རྒྱ་ཆེ་བ་ཐུན་མོང་གི་འཆད་ཚུལ་དང༌།
ཟབ་པ་ཐུན་མིན་གྱི་འཆད་ཚུལ་གཉིས་སུ་སྤྱི་རིགས་ནས་འདུའོ།

།ཕྱིས་གསང་བའི་སྙིང་པོ་ལ་གཞན་གྱིས་དགག་པ་བྱས་པར་བཅོམ་
ལྡན་རིག་པའི་རལ་གྲིས་རྒྱ་དཔེ་རྙེད་ནས་ཐར་པ་ལོ་ཙཱ་ལ་བསྒྱུར་
བར་བསྐུལ་ཞིང་གསང་སྙིང་སྒྲུབ་པ་རྒྱུན་གྱི་མེ་ཏོག་མཛད་ནས་སྤེལ་
བ་སོགས་ཀྱིས་རྩོད་མེད་དུ་གྱུར། དཔལ་ལྡན་ཟུར་བའི་བཀའ་སྲོལ་
ཉག་ཕྲ་བར་གྱུར་ཚེ་སྨིན་གླིང་གཏེར་ཆེན་སྐུ་མཆེད་ཀྱིས་བཤད་སྒྲུབ་
ཀྱི་རྒྱུན་བཙུགས་ཤིང་གོང་དུ་ཡིག་ཆ་ཁྱད་པར་ཅན་དུ་མ་མཛད།
རབ་འབྱམས་པ་ཆོས་གྲགས་ཀྱིས་ཟིན་བྲིས་རིན་ཆེན་ཕྲེང་བ་སོགས་
དང༌༑ འགྱུར་མེད་ཚེ་དབང་མཆོག་གྲུབ་གྱིས་སྤྱི་དོན་ལེགས་བཤད་
རོལ་མཚོ་སོགས་སྤེལ། རྗེ་མི་ཕམ་རྒྱ་མཚོས་སྤྱི་དོན་འོད་གསལ་
སྙིང་པོ་མཛད་ཅིང༌། རྡོ་གྲུབ་འཇིགས་མེད་བསྟན་པའི་ཉི་མའི་
མཛོད་ལྡེས་མཚོན་རྒྱུད་གསང་བ་སྙིང་བོའི་བཤད་སྒྲུབ་ད་ལྟའི་བར་
གནས་པ་ནི་སྤྱིར་བོད་དུ་དར་ཚུལ་རགས་ཙམ་མོ། །གཞན་ཡང་
དམ་གཙང་བྱམས་གསུམ་ནས། ཙ་སྡེ་སྤྱན་སྔ་བ་ནམ་མཁའ་རྡོ་རྗེ།
དྲུང་ཐུགས་རྗེ་ཡེ་ཤེས། སྟོན་པ་དབང་འབྱོར། རྗེ་བཙུན་དཔལ་
འབར་བ་ནམ་རྡོར། སྟོན་པ་མགོན་རྒྱལ། ཡང་ཁྲོད་ཚུལ་རྒྱལ། བྲ་
བོ་ཆོས་འབུམ༑ བུ་འབོར་བ་མཁས་གྲུབ་ཡེ་ཤེས་རྒྱལ་མཚན།
བཞག་བླ་མཁས་གྲུབ་མེ་འབུམ། མོན་ཀ་ཐོག་པ་བསོད་རྒྱལ།

ནས་རིམ་པར་རྗེ་སྨན་ལུང་པ་བློ་མཆོག་རྡོ་རྗེ་དེ་ནས་བརྒྱུད་ཚུལ་
ཡང་སྣང་ངོ༌།། དེ་ཡན་ཆད་ཀྱིས་རིང་བརྒྱུད་ཇི་ལྟར་བྱུང་ཚུལ་བཤད་
པ་ཡིན་ལ། ། ད་ནི་བྱིན་རླབས་ཉེ་བརྒྱུད་ཀྱི་རིམ་པ་མདོ་
ཙམ་ཞུ་སྟེ། དེའང་རབ་རྒྱལ་ཤིང་བྱི་ལོའི་དགུན་དུས་སུ་ཁྱབ་
བདག་འཁོར་ལོའི་མགོན་པོ་༧ཆོས་རྗེ་དམ་པ་ཡིད་བཞིན་ནོར་བུ་
འཇིགས་མེད་ཕུན་ཚོགས་འབྱུང་གནས་དཔལ་བཟང་པོ་མཆོག་གིས་
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པའི་རྒྱུད་ཀྱི་རྒྱལ་པོ་སྒྱུ་
འཕྲུལ་དྲྭ་བའི་རྣམ་བཤད་ཉི་ཟླའི་སྤྲིན་གྱི་སྣང་བ་ཆེན་པོས་ཕྱོགས་
བཅུའི་མུན་པ་ཐམས་ཅད་ངེས་པར་སེལ་བ་ཞེས་བྱ་བ་ཁྲིམས་ལྡན་
སྡེ་སྣོད་འཛིན་པ་བརྒྱ་ཕྲག་གསུམ་ལྷག་ལ་བཤད་ཁྲིད་བགྱིད་སྐབས་
ཤིག་ཏུ་ཆོས་ཀྱི་རྒྱལ་པོ་ཀུན་མཁྱེན་ཀློང་ཆེན་རབ་འབྱམས་དང་
ཀིའི་གཙོ་མོ་ཡེ་ཤེས་མཚོ་རྒྱལ་གཉིས་ཀྱི་ཞལ་གཟིགས་ཏེ་སྒྱུ་
འཕྲུལ་ཁམས་ལུགས་ཀྱི་དབང་རྫོགས་པར་བསྩལ། དེ་དང་མཚུངས་
པར་དཔལ་སྒྱུ་འཕྲུལ་དྲྭ་བ་ཆེན་པོའི་སྨིན་བྱེད་དབང་གི་རིམ་པ་བྱིན་
རླབས་ཉེ་བརྒྱུད་བདུད་རྩིའི་ཐིག་ལེ་ཞེས་བྱ་བ་མཛད། མཆོད་
བརྗོད་དུ། གསང་བའི་སྙིང་པོའི་སྨིན་བྱེད་བདུད་རྩིའི་ཆར།
།བདག་བློའི་བུམ་པའི་བཅུད་དུ་སྙིལ་མཁས་པ། །ཊཱཀྐིའི་རྗེ་མོ་
བདེ་ཆེན་མཚོ་རྒྱལ་དང། རིགས་བརྒྱའི་ཁྱབ་བདག་ཀུན་

མཁྱེན་བླ་མར་འདུད། །ཅེས་གསུངས་སོ། །དཔལ་སྒྱུ་
འཕྲུལ་དྲྭ་བའི་སྒྲུབ་ཐབས་ཀུན་མཁྱེན་བླ་མའི་ཞལ་ལུང་ཡང་མཛད།
སྒྱུ་འཕྲུལ་ཁམས་ལུགས་ཀྱི་དབང་དང་སྒྲུབ་ཐབས་འདི་འདྲ་བ་ཞིག་
སྔོན་ཆད་མ་བྱུང་ཞིང་ཁོང་གིས་རྒྱ་དཀར་ནག་དང་བལ་བོད་སོགས་
རྒྱལ་ཁབ་ཕྱི་ནང་གི་སྐལ་ལྡན་བགྲང་ལས་འདས་པ་ལ་ལན་གྲངས་
དུ་མར་བསྩལ་ཏེ་ཕྲིན་ལས་ཀྱི་ཉི་འོད་འཛམ་བུའི་གླིང་ཀུན་ཏུ་ཁྱབ་
བཞིན་པའོ། །

འདི་ན་བླུན་པོའི་འཁྲུལ་རྟོག་ལས་བྱུང་བའི།།
སྣ་ཚོགས་གཏམ་གྱིས་སུ་ལ་ཅི་བགྱི་སྟེ།།
འོན་ཀྱང་ཐོས་པ་གསོག་པའི་བག་ཆགས་ལ།།
གོམས་ཕྱིར་སྐབས་འགར་བདག་གིས་འདི་བྲིས་སོ།།
